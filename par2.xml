<?xml version="1.0" encoding="UTF-8"?> 
<?xml-stylesheet type="text/xsl" href="par.xsl"?>
<leabharlann>
<leabhar ainm="Ó Thuaidh" nod="LM032" bliain="1983" udar="Pádraig Ua Maoileoin">
<par id="1" caibidil="Caib i" leathanach="L i">
#L i
</par>
<par id="2" caibidil="Caib i" leathanach="L i">
Do Líl
#L ii
ó THUAIDH!
</par>
<par id="3" caibidil="Caib i" leathanach="L i">
PÁDRAIG UA MAOILEOIN
</par>
<par id="4" caibidil="Caib i" leathanach="L i">
SÁIRSÉAL- Ó MARCAIGH
Baile Átha Cliath
</par>
<par id="5" caibidil="Caib i" leathanach="L ii">
#L iii
ó Thuaidh! le Pádraig Ua Maoileoin
ISBN o 86289 020 9(crua)
ISBN 0 86289 021 7(bog)
</par>
<par id="6" caibidil="Caib i" leathanach="L ii">
 Sáirséal - Ó Marcaigh Teoranta 1983
</par>
<par id="7" caibidil="Caib i" leathanach="L ii">
Gach ceart ar cosnamh. Ni ceadmhach aon chuid den fhoilseachán
seo a atáirgeadh. a chur i gcomhad athfhála, ná a tharchur ar aon
mhodh ná sli. biodh sin leictreonach. ineicniúil. bunaithe ar fhóta-
chóipeáil, ar thaifeadadh nó eile gan cead a fháil roimh ré ón
bhfoilsitheoir.
</par>
<par id="8" caibidil="Caib i" leathanach="L ii">
</par>
<par id="9" caibidil="Caib i" leathanach="L ii">
Dearadh: Caoimhín Ó Marcaigh
Arna chlóbhualadh i bPoblacht na hÉireann ag
John Augustine Teo.
</par>
<par id="10" caibidil="Caib i" leathanach="L iii">
SÁRSÉAL — Ó MARCAlGH TEORANTA.
13. Bóthar Chríoch Mhór. Baile Atha Cliath ll.
</par>
<par id="11" caibidil="Caib 1" leathanach="L 1">
#L 1
</par>
<par id="12" caibidil="Caib 1" leathanach="L 1">
Caibidil 1
</par>
<par id="13" caibidil="Caib 1" leathanach="L 1">
Níor mhar a chéile Corca Chaoin agus aon áit. Ar an gcéad
dul síos bhí sé ní b'fhaide siar ná aon áit eile — ní mór ná go
raibh sé amuigh sa bhfarraige. Níor mhar a chéile na daoine a
bhí ann: ainmhithe ar leith. Níor míníodh riamh iad. agus ní
mhíneoidh an saol seo iad, is baolach. Níor mhar a chéile
dreach agus cuma na háite, féar faille, aiteann is fraoch, i
bhfolach i gcom cnoic. a ghabhal le gréin agus a thóin le gaoith.
Níor mhar a chéile na hainmhithe féin; asail bhaineanna ar fad.
gan aon ghnó ag staileanna ann mar gheall ar an bhfánaidh ar
fad agus an fharraige i mbun na gcos acu; nuair a thiocfadh an
séasúr agus an scamhadh fiacal agus an bruth eachmairte ní
fhágfaí aon cheann acu gan cur le faill ag a gcuid cancair féin.
Níl aon leigheas ag an mbod ina sheasamh air.
</par>
<par id="14" caibidil="Caib 1" leathanach="L 1">
Agus níor mhara chéile na, mná. is minic a deireadh Paid féin
é. Agus iarr i ndiaidh Phaid é. fear a chaith stráice maith dá
shaol i gCorcaigh agus a thug coicíos laethanta saoire i bPáras
nuair a bhíodh Páras go maith agus a ainm in airde. “Ná fuilim á
rá leat ná fuil Páras ach sa chéad rang leo so. Agus níl Corcaigh
imithe ar scoil in aon chor fós.’
</par>
<par id="15" caibidil="Caib 1" leathanach="L 1">
Tomás a bhí mar shagart paróiste i gCorca Chaoin - níor
thug aoinne riamh air ach Tomás. mar thuigeadar é agus thuig
sé iad. Bhí daichead éigin bliain caite aige ann. ar dtúis mar
shagart cúnta agus anois le deich mbliana mar phríomhaoire
orthu. Sórt Pápa ina cháilíocht féin.
</par>
<par id="16" caibidil="Caib 1" leathanach="L 2">
#L 2
</par>
<par id="17" caibidil="Caib 1" leathanach="L 2">
Ba mhinic a chuimhníodh Tomás ar a chéad bhlianta ann.
Díreach amach as Maigh Nuad, a cheann lán de Ghréigis is de
Laidin is de dheasghnátha liotúirgeacha. Níorbh fhada go raibh
air rudaí eile a fhoghlaim, áfach, rud nár dheacair dó mar gur
mhac feirmeora é sula ndeachaigh sé le sagartóireacht riamh.
D'admhódh sé féin gurbh é an dúchas seo is mó a sheasaigh dó
nuair a tháinig sé go dtí cnámh na huilleann chun a bheith ar
aon fhód leo féin. ‘Ba bheag an mhaith domsa mo chuid
Gréigise i measc lucht na gcaorach.’ a deireadh sé.
</par>
<par id="18" caibidil="Caib 1" leathanach="L 2">
Mar is caoirigh ar fad a bhí san áit nuair a tháinig sé ar dtúis
ann. caoirigh is iasc, cúpla práta, dorn coirce agus stoc seasc.
Níorbh é an stoc an t-aon rud a bhí ag imeacht seasc ann. In
ionad iompú isteach ar bhean is ar an gcaora a d’iompaíodh an
fear ann — ba mhinic a fuair sé an scéal i bhfaoistine uathu. an
chuid acu a théadh chun faoistine agus a bheadh sásta é a
admháil - bhí a leithéidí ann. ‘... le caora. a athair ...’ ach ..
ach ... ní dhéanfainn dá mbeadh bean mhaith agam’. ‘In ainm
an Athar, an Mhic agus an Spioraid Naoimh. etc ...’
</par>
<par id="19" caibidil="Caib 1" leathanach="L 2">
Sea, ba bhreá le Tomás cuimhneamh siar ar na blianta úd ...
aois na saontachta mar ba ghnáth leis a thabhairt uirthi. É
díreach amach as an gcoláiste agus aghaidh á thabhairt ar an
saol den chéad uair aige. I measc a dhaoine féin, daoine bochta
saonta macánta. go dtí go dtagadh na misinéirí ar a gcam-
chuaird bhliantúil chucu agus a chuireadh peacaí ina leith nár
thuigeadar. fiú amháin: cuid acu. b'fhéidir. Seanmhná ag teacht
chun faoistine chuige le “peacaí” ná raibh riamh sa leabhar.
leisce orthu éirí ar maidin. leisce orthu dul a chodladh istoíche.
rócheanúil ar an bpíopa. cearca na gcomharsan ag breith
amuigh ina ngarraí féin agus iad ag ithe a gcuid ubh  ... ‘Go
dtuga Dia ciall duit. a bhean. Téigh abhaile duit féin. in ainm an
Athar...’
</par>
<par id="20" caibidil="Caib 1" leathanach="L 2">
Ach bhí daoine ag pósadh an uair sin rud ná raibh inniu. Paid
anois imithe den saol agus Paideanna nach é. Bhí an saol sin
imithe síos ’on úir lena leithéidí. ach go raibh fodhuine acu a bhí
óg san am sin fágtha fós agus an seanshaol go smior fós iontu:
Iarann. cuirim i gcás. fear ann féin. Mianach an tseanshaoil ann
ach é scaob ar scaob leis an saol nua. Tuairim is trí fichid bliain
</par>
<par id="21" caibidil="Caib 1" leathanach="L 3">
#L 3
</par>
<par id="22" caibidil="Caib 1" leathanach="L 3">
d'aois. an té a chreidfeadh é. ní raibh sé le feiscint ina chnea ná
ina ghotha ná ina choiscéim siúil. Rincfeadh sé soit fós le haon
duine den dream óg agus ní bheadh bídín allais air ina diaidh.
Ligfeadh sé uaillbhéic le casadh ríleach ach í a bheith uaibhreach
a dhóthain dó.
</par>
<par id="23" caibidil="Caib 1" leathanach="L 3">
Cathair mar a tuairisc ab ea Iarann. Bhí ainm na mban
amuigh air agus bhí daoine ann a déarfadh go raibh sé tuillte
aige. Nuair a thagadh biaiste na gcuairteoirí is ansin a chífeá
Iarann ag cur caoi ar a chleití agus á aisceadh féin. Léine ghlan
gach aon tráthnóna agus smearadh glan cairte faoina ghruaig.
Carbhat síoda snaidhmthe faoi úll a phíobáin aige taobh istigh
de bhóna a léine agus síos laistigh ar a bhrollach. An léine féin
oscailte síos go dtína imleacán agus clúmh a chnis a bhí fós
chomh dubh le gual Ifrinn á thaispeáint féin ina thriopaill
ghnéasacha sa dá oscailt ar gach taobh den charbhat. Gléas ina
bhróga ísle agus cuma an bhóthair air. gan caipín ná hata. agus
géim ina shúil.
</par>
<par id="24" caibidil="Caib 1" leathanach="L 3">
Ina dhiaidh sin. ba é an libhré an chuid ba shuaithinsí de. Ní
raibh sé teanntásach ná coráistiúil; deas múinte i bhfriotal agus
milis gan a bheith siúicriúil.
</par>
<par id="25" caibidil="Caib 1" leathanach="L 3">
Bhí an File i bhformad leis. Aniar as broinn an tseanshaoil ar
fad ab ea an File bocht. Dá mbeadh ceart le fáil ní bheadh sé ar
an saol seo in aon chor. agus is ar éigean a bhí. Lena Mham.
Meig. a bhí cónaí ar an bhFile agus bhí sé faoi ghathaí a hiongan
aici sin.
</par>
<par id="26" caibidil="Caib 1" leathanach="L 3">
Thabharfadh an File a raibh sa tsaol aige ar a bheith cosúil le
hIarann, an tslí a bhí aige le mná go mórmhór agus an tslí go
raibh sé in ann aghaidh a thabhairt ar an saol mór. Ní fheiceadh
an File riamh é ar láthair na babhtála mar ná beadh slí in aon
bhóthar leis aige. Ach chloiseadh sé na scéalta, gach ceann acu
ag sárú an chinn eile- ar nós an lae anuraidh agus é ag gabháil
suas trí lár an tséipéil gur chas sé ar a sháil agus gur dhein sé jig
le port béil a sheinn sé féin. ‘Tiocfaidh Tomás go dtí deireadh
na foighne fós leis. mise á rá leat. Nó cén lé atá aige leis nár
fhógair sé ón altóir riamh é?’ Agus ansin an oíche eile- Oíche
Nollag— agus é ag gabháil suas arís ann go dtí Aifreann na Gine
agus a phutóg teann go maith ag an stuif chraorac gur chas an
</par>
<par id="27" caibidil="Caib 1" leathanach="L 4">
#L 4
</par>
<par id="28" caibidil="Caib 1" leathanach="L 4">
sagart timpeall thuas agus gur fhógair “go raibh an Tiarna libh’
gurb é freagra in ard a chinn is a ghutha a fuair sé ó Iarann i lár
páirce aníos dó ‘Agus leat féin. a gharsúin’. Nó conas a bhí sé ag
breith na gcos leis?
</par>
<par id="29" caibidil="Caib 1" leathanach="L 4">
B'in é an File bocht ar a mharana cois na tine agus a mháthair
ar an dtaobh thall de ar a paidrín. Ní mór na focail a bhíodh
eatarthu; an méid a bhíodh féin b’fhearr go minic ná beadh.
Mar taobh amuigh de na paidreacha go léir bhí sí nimhneach
seanbhlastúil go maith. Níor thuig sí riamh cad as a fuair sí an
t-abhlóir mic a bhí aici agus gan ag déanamh tinnis dó ach a
chuid filíochta; a cheann san aer ag féachaint in airde ar na
scamaill nó. b’fhéidir. ar an ngréin féachaint cad a bhí ag Dia le
rá leis i gcogar intinne. “Ó Dhia a thagann sí go léir chugamsa.’ a
deireadh sé. leath ag caint leis féin ach in éisteacht a mháthar.
‘Labhrann Dia tríom. tá a fhios agam é sin. Níl aon chruthú eile
agam go bhfuil Dia ann ach sin. Má chaillim an aithne
chreidimh sin caillfidh mé mo chreideamh. ar nós mar chaill
gach aon duine timpeall orm é nuair a chailleadar na piseoga.
</par>
<par id="30" caibidil="Caib 1" leathanach="L 4">
Faid a bhí piseoga acu bhí creideamh acu. Fuascailt ó phiseoga
</par>
<par id="31" caibidil="Caib 1" leathanach="L 4">
fuascailt ó chreideamh ...’
</par>
<par id="32" caibidil="Caib 1" leathanach="L 4">
‘Ní haon mhaitheas do dhuine a bheith ina stail amadáin.’ arsa
an mháthair. ‘gan é a thaispeáint ...’
</par>
<par id="33" caibidil="Caib 1" leathanach="L 4">
Ach níor chuala sé í. Bhí a mhalairt de shí gaoithe ag séideadh
anois trí phóirsí a intinne ag an líne dheireanach úd. . . fuascailt
ó phiseoga fuascailt ó chreideamh ... líne bhreá filíochta ach í a
leanúint suas agus í a chur ¡dtalamh. “Beidh dán agam amárach.
dán a fuaireas ó Dhia.’
</par>
<par id="34" caibidil="Caib 1" leathanach="L 4">
‘Ár nAthair atá ar neamh go naomhaítear t'ainm. go ... Cad
san dúraís. a chonablaigh? ... go dtaga do ríocht. go ... Go
ndalla Dia thú. táim curtha amú ar mo chaogaidí agat agus ní hé
a haon agat é. Ní hé is measa dom ach mo shaol a bheith curtha i
bhfaighid agat orm chomh maith. Nár bhreá an lá dom dá
gcaithfinn le faill thú an lá a ligis an chéad uaill asat ... go
ndéantar do thoil ar an dtalamh mar a déantar ar Neamh.’
</par>
<par id="35" caibidil="Caib 1" leathanach="L 4">
Ach bhí an File bog uirthi. bhí sé fillte suas i mbrat a
bhrionglóide féin. fillte suas i mbroinn dáin. ‘Tórmach’ a
thugadh sé féin ar an staid seo nuair a bhíodh sé ann; ‘Mar a
</par>
<par id="36" caibidil="Caib 1" leathanach="L 5">
#L 5
</par>
<par id="37" caibidil="Caib 1" leathanach="L 5">
bheadh bean ar a leaba luí sheoil agus an gliondar ag rith trí
gach spalla dá corp ag súil leis an mbreith, leis an bpáiste nua.
‘Mo pháistí croí’ a thugadh sé ar a chuid dánta.
</par>
<par id="38" caibidil="Caib 1" leathanach="L 5">
Ach an oiread le hIarann ní raibh sé, pósta riamh, ach is ag an
bpointe sin a scar an dá ainmhí le chéile. I dtaobh an Fhile de
níor spéis leis baineannaigh. Níorbh aon chuid dá shaol iad. Ní
raibh aon tuairim aige conas labhairt leo, ní abraim fonn fis ná
feise a bheith air chucu. Ar shlí, is amhlaidh a bhí an iomarca
measa aige orthu chun aon mhaith a bheith ann chucu. Ní bean
a bhí in aon cheann acu ach spéirbhean. gin amach as a
shamhlaíocht féin ná raibh oiriúnach le cur in aon áit ach i ndán
uasal uaibhreach a chumfadh sé féin di agus go mbeadh sé á
hadhradh ar a ghlúine ag féachaint uaidh suas uirthi. Nuair a
d'éiríodh sé amach istoíche agus go bhféachadh sé uaidh suas
ar Chnoc na Sí os a chionn bhíodh a leithéidí seo de spéirmhná
ag gabháil thairis thuas idir é agus léas na gealaí agus gúnaí fada
sróill orthu ag scuabadh an fhraoigh agus iad cosnochtaithe. Ní
gá a rá ná raibh aon bhean ó Chorca Chaoin ina measc. ní
bheadh aon chúram acu ann.
</par>
<par id="39" caibidil="Caib 1" leathanach="L 5">
Níorbh iad san mná Iarainn. Ainmhithe eile ar fad. Bhí Iarann
bailithe de mhná na háite mar ná raibh aige ach sméideadh ar
an gcuid ab fhearr acu aon lá. Mná deoranta a bhí uaidh sin. ach
mná go mbeadh dealramh leo. mar a deireadh sé féin. Nuair a
leagadh sé a shúil ar cheann mealltach acu seo ar chomhthalán:
‘A Mhuire.’ a déarfadh sé. ‘nach sothógtha an lao í.’ Ní raibh aon
léamh ar na ciútaí agus na cúinsí a bhí aige chun a leithéidí a
bhréagadh. agus chuireadh sé staileanna óga an cheantair as a
meabhair ag faire air. Dar leo san, bhí an cócsaileoram aige.
agus an t-aidhleacum agus cac an ghandail bháin in aon
bhuidéal amháin i bpóca a thóna. Bhí an ball searca aige chomh
maith. gan dabht. agus bhí a fhios ag na fiairí feá ba chliste acu.
gan dabht arís. cá raibh sé aige! Ach is gan fhios d’Iarann a bhí
an cibeal cainte seo ag imeacht agus gan é ag cur puinn tinnis
air faid a bhí sé féin ag scuabadh leis ina mhadra gorm trína
chuid farraigí tréana agus an greim ba mhilse ar a bhóthar ag
titim leis.
</par>
<par id="40" caibidil="Caib 1" leathanach="L 6">
#L 6
</par>
<par id="41" caibidil="Caib 2" leathanach="L 6">
Caibidil 2
</par>
<par id="42" caibidil="Caib 2" leathanach="L 6">
Ba iad Iarann ar thaobh amháin agus an File agus a Mham ar
an dtaobh eile, iad féin agus roinnt daoine eile ná baineann le
habhar anseo. a bhí tagtha aniar ón seanshaol a mbíodh Tomás
ag cuimhneamh air go minic. Ach dhá shampla chomh difriúil.
is dócha. ní fhéadfá a fháil i siúl lae ná bliana. Bhí Iarann fásta
amach as de réir a chéile. Bhí rún aige nár thuig sé féin i gceart.
gur choinnigh sé sna cosa ag na daoine óga a bhí timpeall air i
gcónaí. Ní fheicfeá choíche le duine dá aois féin é ó d’éalaigh an
óige uaidh. Cé ná raibh a fhios aige féin é. ní fhéadfadh sé a
aghaidh a thabhairt ar an tseanaois. “Mothaím gach aon phioc
chomh maith inniu agus a bhíos in aois a fiche dom. agus níos
fearr ná mar a bhíos in aois a deich is fiche. Ar mo leabhar. a
deirim leat.’
</par>
<par id="43" caibidil="Caib 2" leathanach="L 6">
Níor chreid aoinne é seo ach é féin. ach nár chuma. Dó féin
ba thábhachtaí é. Ba é a chéad aithne agus a aithne dheireanach
é. A phríomhchaogaide.
</par>
<par id="44" caibidil="Caib 2" leathanach="L 6">
Níor athraigh an File tríd an mbliain amach, an duine céanna
i gcónaí, an libhré céanna. an gó céanna. ach amháin Dé
Domhnaigh nuair a théadh sé go dtí an tAifreann. An-fhear
Aifrinn ab ea é agus ní raibh a fhios aige cad ina thaobh. mar ní
raibh a chroí ann mar sin. Leanúint na gcomharsan. is dócha.
leanúint suas ar shean-nós. Ní hé an bóthar a ghabhadh sé-riamh
ach cóngar gach goirt agus gach garraí. Ag teitheadh ó dhaoine
</par>
<par id="45" caibidil="Caib 2" leathanach="L 7">
#L 7
</par>
<par id="46" caibidil="Caib 2" leathanach="L 7">
is dócha. fear ar leithligh. Ní théadh sé isteach ’on tséipéal mar
ba chúng leis é. agus ar aon chuma bhí iarracht éigin den
iamhfhaitíos ag cur air. Níor lú ná mar a thaitnigh an taobh
amuigh leis cé go raibh guth Thomáis istigh le clos go binn
amuigh. go mórmhór ó tháinig an fearas nua fuaim-mhéadaithe
isteach. Ach ba iad ‘gramaisc an phobail’ mar a thugadh sé féin
orthu a bhí amuigh agus bhíodh náire air a bheith ina measc.
Fear hata a chaitheamh ab ea é agus bhí gradam ag an hata. nó
ba cheart go mbeadh. i measc chleas na gcaipíní, go mórmhór
caipíní ar leathcheann.
</par>
<par id="47" caibidil="Caib 2" leathanach="L 7">
Ní bhfaigheadh Tomás aon chluas ón gcleas amuigh ná ón
bhFile féin ach a oiread leo. iad san ag caitheamh charúl le
chéile agus ag cur síos ar chúraimí saolta. An file ar a leathghlúin
ar a n-imeall, a hata ar an nglúin eile agus a cheann san aer ag
súil le léas ó neamh, éachtaint éigin a chuirfeadh tine faoin
bhféith aige. Ba mhinic ag guí chun Aogáin Uí Rathaille agus
chun Piarais Feiritéar é ag lorg inspioráide orthu. go háirithe
chun an ghnótha a bhí leagtha amach aige dó féin tar éis an lae
inniu. Mar, an dtuigeann tú, ghabh Iarann thairis isteach gan a
oiread agus beannú dó. Ach cad ina thaobh go mbeannódh. ná
d'aoinne eile acu inniu, agus bean óg strainséartha ar adhastar
aige, a lámh go ceanúil faoin hascaill faoi mar a bheadh sé á
seoladh chun na haltóra chun an fáinne a chur ar a méar.
Ghabh Iarann tríd an séipéal suas lena éan creiche go péacach
agus go malltriallach, súil á chaitheamh ar gach taobh aige go
bhfeicfeadh sé na cuntanóis ag athrú agus ag sníomh le formad.
Ní raibh sí thar fiche bliain d'aois má bhí sí an méid sin féin.
gruaig chatach chíordhubh uirthi agus í chomh bearrtha sin go
raibh sí ina lomra timpeall a cinn mar a bheadh caora dheicstir;
a cíocha beaga cruinne crua ar crith istigh i mblús geal síoda, ag
rince. ba cheart a rá. agus iad roimpi amach aici.
</par>
<par id="48" caibidil="Caib 2" leathanach="L 7">
Séipéal ab ea é a raibh deighilt idir fhir agus mhná ann riamh
agus is mar sin a bhí fós. Is é teach Dé, gan dabht. an foras is
moille a athraíonn i mbéasa agus i nósanna. Bhí an deighilt fós
ann i rith an gheimhridh agus as sin isteach go Cáisc nó mar sin
nuair a thosódh na fáinleoga iasachta ag teacht. Bhrisidís sin
suas an sean-nós agus bhíodh na seanphlandaí ar fad ag tnúth
</par>
<par id="49" caibidil="Caib 2" leathanach="L 8">
#L 8
</par>
<par id="50" caibidil="Caib 2" leathanach="L 8">
leis an athrú seo tar éis na dúluachra. Aon ní ach an mheirg agus
rothanna an choirp agus na haigne ag fáscadh agus ag baint
gíoscáin as a chéile le stóinsitheacht an tsaoil a bhí timpeall
orthu ó cheann ceann na bliana. B'ola ar an intinn agus ar an
gcroí an t-athrú bliantúil seo, go háirithe i measc na bhfear. Ní
mó ná sásta a bhí na mná leis mar bhí a fhios acu gurbh iad féin
a bheadh thíos leis. Bheadh smaointe a gcuid fear ag scaipeadh
agus ag leathnú amach ar bhóithre móra na samhlaíochta agus
iad ag dul a chodladh ina n-aigne féin gach oíche le láracha
deoranta a bhí á gcaitheamh ar an gcósta ag eireaball an earraigh.
</par>
<par id="51" caibidil="Caib 2" leathanach="L 8">
Ní raibh bean sa tséipéal nár chaith súil dhoicheallach ar
Bhláithín— b’in é a hainm mar a fuarthas amach gan mhoill ina
dhiaidh sin. Bhí sí cúig troithe go leith ina buataisí arda a bhí ag
dul go glúine uirthi. Sciorta cúng paisley uirthi a bhí ag cloí le
gach orlach dá ceathrúna agus dá geidirne triopallach. agus í ag
snámh tríd an séipéal suas. Ní siúl a thabharfá air dá mbeadh
aon fhilíocht bheo i do chorp. Chuaigh Iarann agus í féin chomh
fada suas leis na rálacha, rud a b’annamh leis siúd ach a
ghualainn le falla amuigh sa liní ar eagla go bhfaigheadh aon rud
le dealramh isteach gan fhios dó. Lig sé uaidh isteach í sa
tsuíochán tosaigh thuas agus shuigh sé féin in aice léi go
mómharach.
</par>
<par id="52" caibidil="Caib 2" leathanach="L 8">
‘Tá a fhios ag Dia ná fuil aon tsrathar uirthi.’
‘Cad ab áil léi do shrathar?’
‘Déarfá ...’
‘Déarfá an-chuid rudaí. An raibh aon tsrathar ar do mháthair?’
‘Mura raibh féin bhí sí fáiscthe suas go maith ...’
‘Fáscadh an diabhail ortsa ach go háirithe.’
‘Agus cad ina thaobh na buataisí arda ... agus gan-aon rian
clúdaigh ar a ceann?
</par>
<par id="53" caibidil="Caib 2" leathanach="L 8">
‘Ní bheadh na haiteasaí sin ortsa in aon chor dá mbeifeá ag
léamh Housewtfek Daily mar a bhímse. Sin é an áit a bhfuil an
léamh. sin é a d'osclódh do shúile duit. Agus ní bheifeá ag cur
ceisteanna aite ar dhaoine dá bhfaighfeá é. Tá brí leis na haon
rud acu sin ar bhean an lae inniu. Is gearr go mbeidh an paróiste
seo féin chomh maith leo na haon phioc. ní gá duit ach
</par>
<par id="54" caibidil="Caib 2" leathanach="L 9">
#L 9
</par>
<par id="55" caibidil="Caib 2" leathanach="L 9">
féachaint timpeall ort agus a bheith ag éisteacht leo— na rudaí
óga atáim ag rá.’
</par>
<par id="56" caibidil="Caib 2" leathanach="L 9">
‘Ach mná bochta mar sinne agus ár gcláirín déanta ar an anró
againn ...’
</par>
<par id="57" caibidil="Caib 2" leathanach="L 9">
‘Ó. tá an saol ag athrú, a chailín. agus gá leis  ...’
</par>
<par id="58" caibidil="Caib 2" leathanach="L 9">
D'fhéach Tomás uaidh síos ón altóir ar a thréad. ‘mo
chaoirigh beaga.’ mar a thugadh sé féin go ceanúil orthu. Na
mná ar a dheis agus na fir ar a chlé. Seandaoine agus daoine
meánaosta sa chuid ba mhó de; dorn beag déagóirí agus a
bhformhór sin ann ar mhaithe le bheith ag canadh an Aifrinn.
Bhí a fhios ag Tomás cá raibh an chuid ba mhó acu-sínte ar a
leaba ag sranntarnaigh gan bheann ar Dhia ná ar dhuine. Na
mná a bhí ann agus iad feistithe suas go néata ina róbaí
Domhnaigh. seál nó scairf nó hata ar cheann gach duine acu
mar a bhíodh ar a máithreacha rompu ag an Aifreann i gcónaí —
ómós ná raibh imithe as faisean fós. Na déagóirí baineanna a bhí
ina measc. áfach, agus a gceann nochtaithe ar fad, brístí fáiscthe
gabhalchúng tarraingthe suas ar a gcromáin idir éigean bháis is
bheatha. Ba iad seo dúshlán an nuashaoil ní hamháin do
Thomás ach dá seanóirí féin chomh maith.
</par>
<par id="59" caibidil="Caib 2" leathanach="L 9">
Ba lú ná sin de na déagóirí fireanna a bhí ar an bpobal aige;
bhíodar sin imithe i gcoinne ghrásta Dé ar fad agus gan faic ina
gceann ach ól is ragairne agus airneán oíche. Ach bhí a fhios ag
Tomás go maith go gcaithfeadh sé glacadh le rith an tsaoil mar
bhí sé, nach chun é a athrú a tugadh é féin ar an saol ná a
deineadh sagart an chéad lá de ach chun freastal ar riachtanaisí
daoine mar ba ghá sin. Thuig sé chomh maith nárbh aon
mhaitheas dó. cé gurbh í seo an Cháisc. cromadh ar labhairt ar
an aiséirí ghlórmhar ná eile ná a bheith ag cur as mar gheall ar
mhíorúiltí móra na Cásca céanna. Is mó a bheadh na daoine seo
nó cuid mhaith acu ar aon nós i dtiúin le míorúiltí Cásca a
tháinig beagnach dhá mhíle bliain ina diaidh ar shráideanna
Bhaile Átha Cliath.
</par>
<par id="60" caibidil="Caib 2" leathanach="L 9">
Labhair sé.
</par>
<par id="61" caibidil="Caib 2" leathanach="L 9">
‘Domhnach Cásca agus aimsir aoibhinn. buíochas mór le Rí
na Glóire. Ní fhaca Corca Chaoin ag féachaint chomh breá
riamh agus mar a bhí sí ar maidin ag gabháil aduaidh dom. Ní
</par>
<par id="62" caibidil="Caib 2" leathanach="L 10">
#L 10
</par>
<par id="63" caibidil="Caib 2" leathanach="L 10">
haon iontas go mbeadh cuairteoirí as gach aird ag déanamh
orainn agus deinimse amach faoi cheann deich mbliana ó inniu
go mbeidh an ceantar ar snámh leo ar an mborradh atá ag
teacht le cúpla bliain orthu. Deireadh ár sinsear riamh ‘Domh-
nach Cásca is mór an náire abheith gan feoil.’ Is éachtaint é sin
dúinne anseo inniu ar an saol a bhí ann. Inniu níl aon tigh i
dtaobh leis an mbreac éisc ná leis an dturaireacht. Bhíos ag
caint arbhú inné le ceann de mo pharóisteánaigh agus bhris
cúrsaí éisc isteach sa chaibideal orainn. ‘Tá an maicréal ar an
gcósta,” arsa mise leis. mar iascaire ab ea riamh é agus bhí a
fhios agam go raibh sé ceanúil ar an iasc céanna ar a phláta.
‘Deirtear go bhfuil,’ ar seisean, ‘ach cé atá i mbun dul ina
dhiaidh?’ ‘Déarfá go mbuailfeá amach ina dhiaidh.’ arsa mé
féin leis. ‘Ach an bhfuil a fhios agat, a Athair.’ ar seisean. ‘ní
ligfeadh an náire domsa ar an saol atá inniu ann maicréal úr a
chur ag róstadh cé go n-íosfainn féin le haon fhear bán é.’ ‘Cad
ina thaobh sin?’ arsa mise. ‘Mar d’imeodh a bholadh ar fuaid an
pharóiste— tá a fhios agat boladh an mhaicréil- agus bheinn
náirithe i measc an phobail gach aon lá feasta.’
</par>
<par id="64" caibidil="Caib 2" leathanach="L 10">
‘Cor nua sa tsaol siúrálta. Tá daoine ann a déarfadh leat gur
droch-chor é seo ach nílimse ar na daoine sin. Chonacsa an dá
shaol agus tuigim dó ... Anois, in ainm Dé. ní chuirfidh mé a
thuilleadh moille oraibh inniu le caint gan dealramh. ach go
dtuga Dia séasúr maith ós rud é gur ina thosach atáimid ... ó
Cháisc go deireadh fómhair. séasúr an bhradáin agus na
bpinginí iasachta ... in Ainm an Athar agus an Mhic agus
Spioraid Naoimh.’
</par>
<par id="65" caibidil="Caib 2" leathanach="L 10">
‘Aiméan.’ arsa an pobal le chéile, agus a bhformhór go buíoch
beannachtach ná raibh sé ag dul chun leadránaí mar a bhíodh
go minic. go háirithe nuair a bheadh strainséir nó dhó faoi lé a
chuid cainte. Ní foláir nó is deabhadh éigin a bhí air féin inniu a
spáráil iad.
</par>
<par id="66" caibidil="Caib 2" leathanach="L 10">
Bhí an File taobh amuigh agus is beag má chuala sé focal dá
chuid cadrála. mar a thug sé féin air. ‘sagart nár thuig filíocht ná
aon mheas aige uirthi. Ní raibh a chuid próis féin go rómhaith.
Mura n-éisteoidh sé sin liomsa cad ina thaobh go mbeadh ormsa
a bheith ag cur suas lena bhréithre sin?’ Ní lú ná a chuala an
</par>
<par id="67" caibidil="Caib 2" leathanach="L 11">
#L 11
</par>
<par id="68" caibidil="Caib 2" leathanach="L 11">
cleas a bhí timpeall ar an bhFile mórán dá raibh ráite ag Tomás
ach ní ar na fáthanna céanna é. Cúrsaí eile ar fad a bhí ag
déanamh tinnis dóibh sin, cibeal na hoíche aréir, agus cá raghfaí
anocht, etc.
</par>
<par id="69" caibidil="Caib 2" leathanach="L 11">
Bhí an File ag méirínteacht ar a phaidrín. paidrín a mháthar.
toisc gur iarr sí air cuid den Aifreann a ofráil suas di féin chomh
maith. Bhí an File sásta é ar fad a ofráil suas di ach ná ligfeadh
eagla dó é sin a rá léi. Cosaint ab ea an paidrín céanna chomh
maith dó ar sháiteáin na haicme a bhí timpeall air— ní bheadh
aoinne acu dá olcas é ag caitheamh trasna ar dhuine bocht a
bheadh ag paidreoireacht. go mórmhór fear paidrín agus an
t-ómós a bhí tagtha anuas óna sinsear d’earra dá leithéid. Ní
fhaigheann dúchas bás thar oíche. is dócha.
</par>
<par id="70" caibidil="Caib 2" leathanach="L 11">
Ach ní raibh aon duine chomh sásta ina aigne ag clabhsúr an
Aifrinn. istigh ná amuigh. leis an bhFile féin. Bhí an Spiorad
Naomh tar éis tuirlingt ar a ghualainn faid a bhí Tomás ag caint
agus bhí an rud a bhí uaidh anois ag dul abhaile aige — aor ar
Iarann agus ar bhain leis. iarracht a raghadh isteach sa Táin
agus a bhuanódh a chuimhne i measc na ndaoine.
</par>
<par id="71" caibidil="Caib 2" leathanach="L 11">
Nótálta!
</par>
<par id="72" caibidil="Caib 2" leathanach="L 12">
#L 12
</par>
<par id="73" caibidil="Caib 3" leathanach="L 12">
Caibidil 3
</par>
<par id="74" caibidil="Caib 3" leathanach="L 12">
Ba é Béal Toinne an t-aon bhaile amháin den seandhéanamh
a bhí fágtha i gCorca Chaoin, áit a raibh fiche éigin baile nuair a
tháinig Tomás ar dtúis ann. Bhí an rachmas nua tar éis an
paróiste ar fad a athrú thar meon lena raibh de dheontaisí ar fáil
in éineacht lena raibh eile de chabhair stáit á thál orthu trí
chéile. Ina theannta sin bhí cúpla monarcha bunaithe ann.
ceann acu ag déanamh earraí iarainn, geataí. cruite capall,
rálacha, agus mar sin de. agus ceann eile ag déanamh earraí cré
le cur thar lear.
</par>
<par id="75" caibidil="Caib 3" leathanach="L 12">
Feirmeoirí beaga ó fhéar dhá bhó go féar deich mbó ab ea a
bhformhór ach dúchas na hiascaireachta iontu go léir, dúchas a
chuaigh i bhfad siar agus a shábháil cuid mhaith dá sinsir le linn
an drochshaoil. Caoirigh ar Chnoc na Sí agus ar na maolchnoic
eile ó thuaidh agus ó dheas acu agus é ina choimín faoi dhlí na
binne acu eatarthu. Bád beag craiceann feilte i ngach aon dara
tigh sa tseanaimsir agus iad ag iascach agus ag rómhar agus ag
branar i gcomhar le chéile faid a mhair an bhoichtineacht.
Bhaineadar feamnach agus chuireadar amach iascáin, bhain-
eadar agus shábháladar móin ina meithil an uair sin leis.
</par>
<par id="76" caibidil="Caib 3" leathanach="L 12">
Ach b'in saol a bhí imithe anois. Na bailte a bhí ann turas
faoina dtithe cinn tuí agus feilte, tigh acu ag fual isteach i ndoras
iata an tí ba ghiorra dó. bhí scaipeadh tagtha orthu. Chomh
luath agus a bhíodar ag fáil bolaidh an airgid óna chéile
</par>
<par id="77" caibidil="Caib 3" leathanach="L 13">
#L 13
</par>
<par id="78" caibidil="Caib 3" leathanach="L 13">
thosaíodar ag teitheadh leo féin amach as na scailpeacha agus
na gleannta agus thugadar na baill sceirdiúla orthu féin lena
gcuid tithe nua, tithe taibhseacha fuinneogacha ardnósacha ag
maíomh as a gcuid rachmais, gach ceann acu lonnaithe ar ard
chun go mbeadh radharc níos fearr ar a sciatháin ag daoine a
bheadh ag féachaint ó na hísleáin orthu. B'fhada iad seo ó na
tithe beaga slachtmhara a raibh a gceann faoi thalamh agus a
dtóin le gaoith acu mar a bhí ann agus iad beag beann ar shíon
agus ar aimsir. cluthair teolaí te. Cnapáin mhíchuibheasacha
ghránna mar a bheadh calabóiseasaí ban á nochtadh féin go
neamh-mheontach ar ardán ab ea na tithe nua. agus a bpátrún
tagtha thar tír isteach go dtí daoine bochta nár thuig deas ó
mhídheas agus a ghlac leis an sampla iasachta go fonnmhar.
</par>
<par id="79" caibidil="Caib 3" leathanach="L 13">
Ba é Béal Toinne áfach an baile ba bhoichte acu ar fad riamh
ag brath go hiomlán ar an bhfarraige, ar an dtalamh scóir agus
ar iasacht an bhraoinín bhainne óna gcomharsain. gach bothán
riamh ann lán de ghearrcaigh ag fir agus mná ar bheag an
caitheamh aimsire eile a bhí acu ach ag stialláil a chéile. Níor
tháinig an rachmas nua i bhfeidhm riamh air agus ní thiocfadh
anois, is dócha, ach amháin le míorúiltí Dé. Ba é tigh Iarainn an
tigh ba ghiorra don dtráigh ar an mbaile agus bhí an File ag cur
faoi lena mháthair sa tigh ba shia aníos. Níor fhág sin an
iomarca spáis idir an dá thigh ach aon ní amháin ná raibh aon
radharc ó thigh acu ar aon imeachtaí a bheadh ar siúl sa cheann
eile mar bhí cor sa bhóithrín ar chlé ag dul síos chun na farraige
thar gheata Iarainn agus ina theannta sin bhí fás borb fiúise ar
an dtortóg a bhí idir dhá cheann an bhaile, scáth fothana do
bharr an bhaile agus do bhun an bhaile de réir na gaoithe a
bheadh ag teacht orthu.
</par>
<par id="80" caibidil="Caib 3" leathanach="L 13">
Thíos faoi bhun Bhéal Toinne a bhí an cé agus na slipeanna
bád agus fothain aniar is aneas acu ann. Báid adhmaid ar fad
inniu agus le blianta anois agus an bád seithe caite amach ar fad
ach amháin cúpla ceann a bhí ag strainséirí ar mhaithe lena
suaithinseacht. Ní mór an meas a bhí fanta ag an ndream óg i
gCorca Chaoin ar an seanphátrún seo ach iad ag magadh faoi
na seanphlandaí nuair a bhídís sin á moladh. “Seithe ag an
ndiabhal oraibh. sibh féin is iad féin. Puth gaoithe agus bhí gach
</par>
<par id="81" caibidil="Caib 3" leathanach="L 14">
#L 14
</par>
<par id="82" caibidil="Caib 3" leathanach="L 14">
aon cheann acu cáite chun farraige gan fios a dtuairisce go deo
arís. Mo dhaigh!’ B’in é an freagra. b’in é an meas. ‘Tá caladh
anois againn, más ea is do bháid chearta é, agus d’iascairí le
dealramh.’
</par>
<par id="83" caibidil="Caib 3" leathanach="L 14">
Aníos ó bhruach na faille tuairim is leathchéad slat a bhí
bótháinín Iarainn agus an Latrach idir é agus an fharraige. Ba í
an Latrach lár an domhain agus í ag féachaint amach ar Oileán
Ban trí mhíle nó mar sin chun farraige. Ní raibh aoinne fanta ar
Oileán Ban anois le tamall de bhlianta ach iad go léir tagtha
amach ar an rníntír agus iad curtha fúthu i ngabháltaisí beaga ar
thaobh Chnoc na Sí. Gabháltaisí ná fágfadh aon teaspach
orthu— bhí a fhios ag an Rialtas é sin, agus bhí a fhios acu féin é
sula dtángadar amach riamh ach ba é rogha an dá dhíogha é. Is
ann a bhí Meig agus a mac an File. Is ann a bhí a saothar
litríochta curtha dá croí aici agus a tharraing a hainm di i gcúpla
teanga. Bhí an seanthigh ar Oileán Ban fós agus faoileáin ag
screadaigh istigh ann.
</par>
<par id="84" caibidil="Caib 3" leathanach="L 14">
Le hIarann ab ea an Latrach ach is maith an té a thabharfadh
Latrach ar an áit inniu. B’fhada ó latrach é. Chonaic Iarann an
cuan beag á dhéanamh taobh thíos de ag an gComhairle Contae
agus ag Bord na nOibreacha. falla taobh thuaidh agus falla eile
ag freagairt dó taobh theas. Cúpla bliain ó shin a críochnaíodh
an obair air seo ach níorbh fhada tosaithe in aon chor é nuair a
chuir Iarann fios ar ainmhí mór iarainn a tháinig in imeall na
Latraí agus a dhein ísleáin de na hardáin agus ardáin de na
hísleáin ann. D’alp sé siar ina chraos diamhair gach carraig agus
carball a bhí ann, agus scaoil sé tríd siar ina phúróga beaga
miona iad. Ní raibh fágtha ina dhiaidh nuair a bhí sé críochnaithe
leis an scartáil ach cré dhearg agus cúpla carn púróg a bhí
cactha thall is abhus aige oiriúnach díreach don chéad ainmhí
eile a bhí le teacht ina dhiaidh. Bhain sé an radharc as na súile
ag na seandaoine ná faca aon ní mar é riamh.
</par>
<par id="85" caibidil="Caib 3" leathanach="L 14">
‘Chíonn Dia ach dá mairfeadh an seandhream ...’
</par>
<par id="86" caibidil="Caib 3" leathanach="L 14">
‘Ní chreidfidís.’
</par>
<par id="87" caibidil="Caib 3" leathanach="L 14">
‘Dá gcreidfidís féin chuirfidís fios ar an sagart ...
</par>
<par id="88" caibidil="Caib 3" leathanach="L 14">
‘Is í obair an diabhail í, is dócha liom.’
</par>
<par id="89" caibidil="Caib 3" leathanach="L 14">
‘Is í. cad eile? Más ea. ní hé Dia a cheap í ...’
</par>
<par id="90" caibidil="Caib 3" leathanach="L 15">
#L 15
</par>
<par id="91" caibidil="Caib 3" leathanach="L 15">
‘N'fheadair aoinne cén méid fear atá curtha as obair aige seo.’
</par>
<par id="92" caibidil="Caib 3" leathanach="L 15">
‘Cuimhnigh ar na daoine bochta a d’oibrigh ó dhubh dubh ar
réal is ló ag réapáil agus ag séideadh ar bhóthar Chnoc na Sí ó
dheas ag cur a mbundún amach ...’
</par>
<par id="93" caibidil="Caib 3" leathanach="L 15">
‘A Chríost, sea. F aic ach sluaiste is ramhainne is piocóidí agus
oird agus cróite. agus allas a gcnámh.’
</par>
<par id="94" caibidil="Caib 3" leathanach="L 15">
‘Dia go deo linn. ach is mór an cor sa tsaol é.’
</par>
<par id="95" caibidil="Caib 3" leathanach="L 15">
‘Ní mhairfidh sé. Tá sé ródhiablaí.’
</par>
<par id="96" caibidil="Caib 3" leathanach="L 15">
Ní mar sin a ghlac an cleas óg leis. Bhaineadar sin croitheadh
as a nguaille agus d’imíodar orthu. Bhí sé go léir feicthe cheana
acu-níorbh aon iontas é, agus cuid acu féin oilte ar an ainmhí
allta seo a thiomáint iad féin tar éis a dtéarma a bheith caite acu
i mbailte móra i bhfad ó bhaile. Ach cén mhaitheas a bheith ag
caint le seandaoine, ní fhacadar sin faic riamh.
</par>
<par id="97" caibidil="Caib 3" leathanach="L 15">
Ní raibh an chéad ainmhí imithe i gceart nuair a bhí an dara
hainmhí istigh ar a shála. Bheir sé sin ina chab íochtarach ar na
púróga agus leath sé ar fuaid an bhaill iad. agus de réir mar bhí a
chab á leathadh bhí a thóin thiar á leibhéaladh agus á mbrú
isteach sa chré faoi thíos. Nuair a bhí a chuid oibre déanta aige
seo tháinig an tríú ceann agus bhuail sé brat tarra anuas orthu ar
fad agus b'iontach go deo an barr breá dubh leibhéalta a bhí
fágtha ar an áit acu trí chéile.
</par>
<par id="98" caibidil="Caib 3" leathanach="L 1">
‘Sea, ní fhásfaidh brobh eile go deo arís anseo ...’
</par>
<par id="99" caibidil="Caib 3" leathanach="L 1">
‘Is deacair an luachair a thachtadh, ar mh'anam.’
</par>
<par id="100" caibidil="Caib 3" leathanach="L 15">
‘Tá sé ag dul in aghaidh Dé.’
</par>
<par id="101" caibidil="Caib 3" leathanach="L 15">
‘Tá. Agus sin é mar bheidh an saol féin feasta anseo. Tá sé
mar sin cheana féin.’
</par>
<par id="102" caibidil="Caib 3" leathanach="L 15">
‘Ní dúraís bréag.’
</par>
<par id="103" caibidil="Caib 3" leathanach="L 15">
‘Nuair a bhís-se óg cad a bhí ann? Bhí cuimleáil is cíocha. Ach
inniu cad tá ann? Tá, a bhuachaill, steabáil agus pilibíní.’
</par>
<par id="104" caibidil="Caib 3" leathanach="L 15">
‘Ar mh’anam gur fíor duit a dhuine. Is fíor an rá é.’
</par>
<par id="105" caibidil="Caib 3" leathanach="L 15">
‘Féach an casadh atá bainte ag an bproibí féin as an saol.
Fadó nuair a chínnse fear ag fágaint an tí agus drochlá ann bhí a
fhios agam go maith cá raibh sé ag dul. Fothain claí a bhí uaidh
agus suaimhneas. Ach inniu nuair a chím ag scaoileadh faoin
dtigh é tá a fhios agam gurb é an cúram céanna atá air.’
</par>
<par id="106" caibidil="Caib 3" leathanach="L 15">
‘Nach cuimhin leat sean-Mhaidhc agus an chéad phroibí?’
</par>
<par id="107" caibidil="Caib 3" leathanach="L 16">
#L 16
</par>
<par id="108" caibidil="Caib 3" leathanach="L 16">
‘Is maith is cuimhin. Bhí an tigh á shíneadh amach acu agus
chonaic sé an seoimrín beag ina lár. ‘In ainm Dé. cad chuige an
seomra beag?’ a dúirt sé. ‘Chun a gcúraimí saolta a dhéanamh
ann. cad eile.’ ‘Mo ghrása Dia, ná habair liom go bhfuil siad
chun sailiú fúthu istigh sa tigh!” a dúirt an fear bocht.’
</par>
<par id="109" caibidil="Caib 3" leathanach="L 16">
‘Ní thógfainn air é a rá.’
</par>
<par id="110" caibidil="Caib 3" leathanach="L 16">
Bhí an Latrach anois ina réileán dubh agus deireadh ag rudaí
ag fás inti. Ach bhí cúraimí eile i ndán di agus saol nua ag
bagairt uirthi. Agus ag bagairt ar Chorca Chaoin trí chéile. Agus
ba ghearr gur thosaigh na carbháin ag rolláil ar gach bóthar
agus ó gach aird ag déanamh isteach uirthi. Gach lá agus gach
oíche feasta ó Cháisc go Samhain bheadh an Latrach. mar a
thugtaí fós uirthi. breac le tinteanna agus le carbháin agus saol
na scléipe i réim inti. Is ar an gcéad charbhán acu seo i mbliana
a tháinig Bláithín agus a comhluadar. Ach féach cé fuair an
chéad chor uirthi.
</par>
<par id="111" caibidil="Caib 3" leathanach="L 16">
Nuair a chonaic Iarann an rabhait ag tosú tháinig smaoineamh
chuige a sheasódh go maith fós dó. Dhíol sé an bád seithe a bhí
aige le strainséir agus cheannaigh bád leathan láidir stóinsithe
adhmaid a raibh bóthar agus farraige inti agus inneall boilg. Bád
ná beadh de chúram feasta uirthi ach fámairí agus a gcuid
fáinleog a iompar ón gcuan go hOileán Ban agus thar n-ais arís
nó, b’fhéidir. iascairí slaite ó lár tíre a thabhairt amach ar na
bainc chun a mbaoití a thumadh san uisce agus ábhar cainte a
thabhairt dóibh os cionn a mbranda i dtigh tabhairne na Croise
an oíche sin.
</par>
<par id="112" caibidil="Caib 3" leathanach="L 16">
‘I láthair Mhuire ach go bhfuil Iarann rómhaith dhóibh.’
</par>
<par id="113" caibidil="Caib 3" leathanach="L 16">
‘Bí siúrálta dhe. Murab é ní hiad an cleas óg.’
</par>
<par id="114" caibidil="Caib 3" leathanach="L 16">
‘Caith uaim an cleas óg. Tá meon an deoil agus an óil imithe
go smior iontu sin. Ag brath ar an strainséir is fearr leo sin a
bheith. Gramaisc mheata. B’fhearr leo an bád úd ag strainséir
ná ag a nduine féin.’
</par>
<par id="115" caibidil="Caib 3" leathanach="L 16">
‘Ó, ní thabharfainn aon iontaoibh leo, a deirim leat.’
</par>
<par id="116" caibidil="Caib 3" leathanach="L 16">
Bhí Bláithín ina leaba sa charbhán agus í ag cuimhneamh siar
ar an oíche a bhí aici. Chuimil sí a lámh dá cíocha mar a raibh a
shrón is a phus ag Iarann uirthi leathuair an chloig roimhe sin.
Chuimhnigh sí ar an gcreathán a rith trína corp agus é á súrac,
</par>
<par id="117" caibidil="Caib 3" leathanach="L 17">
#L 17
</par>
<par id="118" caibidil="Caib 3" leathanach="L 17">
an sine beag géar cruaidh idir a dhá liopa aige agus doicheall air
ligean leis. Chuir sí a lámh síos a thuilleadh mar a raibh a lámh
chomh cáiréiseach aige uirthi agus iad araon ag smaoineamh ar
a raibh le teacht. Thit a codladh uirthi agus é ar aon leaba ina
haigne léi.
</par>
<par id="119" caibidil="Caib 3" leathanach="L 17">
Bhí Iarann thuas ina leaba theolaí féin mar a raibh na scórtha
ban tar éis draíocht a choirp agus mil a bhoilg a bhlaiseadh le
breis is daichead bliain anois. Ach ba í an ceann deireanach
riamh an ceann ag Iarann.
</par>
<par id="120" caibidil="Caib 3" leathanach="L 17">
‘Tá sé istigh anois agus déarfá gurbh iad caogaidí a phaidrín a
bheadh idir a mhéireanna aige in ionad a chaogaidí féin.’
</par>
<par id="121" caibidil="Caib 3" leathanach="L 17">
‘Caith uaim formad anois.’
</par>
<par id="122" caibidil="Caib 3" leathanach="L 17">
‘Ní formad é ach ciall is réasún. Tá an tsíoraíocht romhainn ar
fad is a rá ná beadh sí roimis siúd.’
</par>
<par id="123" caibidil="Caib 3" leathanach="L 17">
‘Nach cuimhin leat cad dúirt Dyke leis an sagart nuair a
tháinig sé abhaile ó Mheiriceá.’
</par>
<par id="124" caibidil="Caib 3" leathanach="L 17">
‘B’fhéidir nár chuala riamh é.’
</par>
<par id="125" caibidil="Caib 3" leathanach="L 17">
‘Bhí Dyke taobh amuigh den séipéal nuair ba cheart dó a
bheith istigh leis an gcuid eile ag an Aifreann. Ag faire a bhí sé
ar cathain a d’osclódh an chéad tigh tábhairne a leighisfeadh an
spalladh diamhair a bhí air tar éis na hoíche. Ghabh an sagart
chuige: ‘Don’t you ever think of the next world, Dyke?" arsa an
sagart leis. “Sometimes father,” arsa Dyke leis, “but I am afraid
I have enough on my plate with this world at the moment. It’s a
case of one world at a time, big boy.” ’
</par>
<par id="126" caibidil="Caib 3" leathanach="L 17">
‘Sin é an dála céanna ag an bhfear istigh é, is dócha. Ach go
bhfuil breis is a dhóthain fachta ó aon tsaol amháin aige seo.’
</par>
<par id="127" caibidil="Caib 3" leathanach="L 17">
Lá arna mhárach a tháinig Bod-Bod ar an gcósta. Agus ní
bheadh Corca Chaoin go deo arís mar bhí sí as seo amach. Bhí
an fichiú haois tugtha ar lic an dorais aige chucu.
</par>
<par id="128" caibidil="Caib 3" leathanach="L 18">
#L 18
</par>
<par id="129" caibidil="Caib 4" leathanach="L 18">
Caibidil 4
</par>
<par id="130" caibidil="Caib 4" leathanach="L 18">
Poncánach ab ea Bod-Bod. Sin a raibh d'eolas ag aoinne air go
ceann i bhfad, agus níorbh fhios cén chú a chac é ná cén madra
a bhaist é. Ach baisteadh i gceart i gCorca Chaoin é mar bhí
cuid dá thuairisc tagtha ann roimhe. Bhí sé ina aonar. agus is ar
an Latrach a thug sé a aghaidh lena charbhán féin. Bhí an
carbhán seo chomh taibhseach agus chomh soilseach de rud is
ná raibh riamh i ngiorracht céad míle den Latrach. A armas
féin. leon ar a ingne deiridh idir thrí réalt agus Fidelis ad urnam
greanta ar a thaobh. Agus cathair de bhád daichead troigh ar a
laghad ina dhiaidh aniar.
</par>
<par id="131" caibidil="Caib 4" leathanach="L 18">
Pé ar díobh é, is cinnte go raibh a thuras meáite amach go
maith aige sular thug sé faoi. Bhí a fhios aige cá raibh sé ag
teacht agus bhí a fhios aige cad a thug é.
</par>
<par id="132" caibidil="Caib 4" leathanach="L 18">
Dinc fir agus cuma an iomrascálaí air. Cúig troithe naoi
n-orlach nó mar sin. Ceann dubh catach air agus a dhuala ag
rince de dhroim a chluas agus a mhuiníl. Géaga capaill faoi agus
slinneáin tairbh. Cuma bhagarthach go maith air agus gan broic
le haoinne aige, ach ‘Fág an Bealach’ scríofa ar a mhalainn.
</par>
<par id="133" caibidil="Caib 4" leathanach="L 18">
Ach bhí na litreacha ag teacht ó Mheiriceá de réir a chéile
agus blúirí eolais ag teacht chun solais:
</par>
<par id="134" caibidil="Caib 4" leathanach="L 18">
‘Dear Anne,
Cloisím go bhfuil beithíoch an Bhronx tar éis leaíndeáil in
bhur measc. Is fada an Bronx fágtha aige gan dabht, ní raibh
</par>
<par id="135" caibidil="Caib 4" leathanach="L 19">
#L 19
</par>
<par id="136" caibidil="Caib 4" leathanach="L 19">
sé maith a dhóthain dó sa deireadh thiar. D'imigh sé out west
agus cheannaigh sé ranch ann. Más ea, where did he make his
dough? And how did he make his dough? Dhein sé anseo sa
Bhronx é, a chailín, más ea ní go macánta é. Ach le sweat
parlours agus rub-me-downs, agus you know what. Agus gan
dabht escort services.
</par>
<par id="137" caibidil="Caib 4" leathanach="L 19">
Tháinig a mhuintir anseo ó Éirinn direach tar éis an
depression. Iarthar na hÉireann, is dócha, mar bhia fhios acu
conas poitín a dhéanamh. Níorbh fhada go rabhadar istigh ar
an moonshine agus cúpla speak-easy ceannaithe acu.
</par>
<par id="138" caibidil="Caib 4" leathanach="L 19">
Tá tabhairt suas air siúd a chailín agus cloisfearfós uaidh.’
</par>
<par id="139" caibidil="Caib 4" leathanach="L 19">
Good-bye now sweety,
Mary.
</par>
<par id="140" caibidil="Caib 4" leathanach="L 19">
Bhí, agus litreacha eile chomh maith léi, agus iad go léir ag
cur leis an eolas ceann ar cheann.
</par>
<par id="141" caibidil="Caib 4" leathanach="L 19">
D'éirigh Bod-Bod luath go maith ar maidin ach má dhein bhí
Iarann éirithe roimhe. Bhí ainm na mochóirí riamh air siúd gan
dabht agus ní bheadh faic ar aon tráigh gan fhios dó, duine ná
píosa raice ná aon rud eile. B'in é a dhúchas riamh agus dúchas
a raibh gafa roimhe. Chuimil sé bos dá aghaidh agus bhuail
greim faoina cheann. Níorbh aon bhearradh go tráthnóna
déanach aige é chun a bheith sleamhain slimbhearrtha do
phéileacáin na hoíche; agus go háirithe anois nuair a bhí
Bláithín ar an bhfód.
</par>
<par id="142" caibidil="Caib 4" leathanach="L 19">
D'éirigh sé amach agus d'fhéach uaidh síos i dtreo na farraige
agus an chuain. Bhain an radharc an solas as a shúile. A leithéid
d’amhailt carbháin ní fhaca sé riamh cheana. Agus, a Íosa
Críost, an seibinneach de bhád. Cé leis? Cad as? Cad chuige?
agus na céadta ceist eile.
</par>
<par id="143" caibidil="Caib 4" leathanach="L 19">
Síos leis. Níor bhéas le haon chuairteoir cur faoi thar oíche sa
Latrach gan é a chur i gcead Iarainn, agus cíos na hoíche a íoc
leis. Gach aoinne, gan dabht, ach leithéid Bhláithín, mar is
maith a bhí a fhios aige le haimsir agus le foighne gur ina leaba
féin a chríochnódh sí siúd ach í a chuimilt mar ba cheart. Agus
bhí a fhios aige siúd conas; faic ach gan dul róbhuannúil uirthi
an chéad chúpla oíche agus bhí sí aige, ag ithe mhíne as a láimh.
</par>
<par id="144" caibidil="Caib 4" leathanach="L 20">
#L 20
</par>
<par id="145" caibidil="Caib 4" leathanach="L 20">
Faoi Bhod-Bod a thug sé ar dtúis, áfach.
</par>
<par id="146" caibidil="Caib 4" leathanach="L 20">
‘Dia dhuitse, nó cé tú féin?’
</par>
<par id="147" caibidil="Caib 4" leathanach="L 20">
‘Mise? Ó, mise mé féin . . .’
</par>
<par id="148" caibidil="Caib 4" leathanach="L 20">
‘Ní rabhais anseo cheana.’
</par>
<par id="149" caibidil="Caib 4" leathanach="L 20">
‘No. buddy, Ní rabhas.’
</par>
<par id="150" caibidil="Caib 4" leathanach="L 20">
‘Tá cíos oíche agam ort, tá a fhios agat.’
</par>
<par id="151" caibidil="Caib 4" leathanach="L 20">
‘Huh! Pinginí beaga mar sin, Dia linn ...’
</par>
<par id="152" caibidil="Caib 4" leathanach="L 20">
‘Ní bhfuaireas t’ainm. dála an scéil, ná fios do thuairisce.’
</par>
<par id="153" caibidil="Caib 4" leathanach="L 20">
‘Ní go bog a scaraimse le faisnéisí mar sin. Ach más aon
mhaith dhuit é tabhair Punk orm. Cloisfidh tú a thuilleadh fós.
B’fhéidir nach róshásta a bheifeá.’
</par>
<par id="154" caibidil="Caib 4" leathanach="L 20">
‘Ní go bog a scarann tú le haon rud, ní foláir liom. Ní
bhraithim pinginí an chíosa ar sileadh leat. ach a oiread.’
</par>
<par id="155" caibidil="Caib 4" leathanach="L 20">
‘Anois, big boy, is é an béas atá agamsa ná híocaim aon
airgead ina phinginí suaracha. Fanaim go mbíonn an bille
iomlán agam. Is ansin a íocaim.’
</par>
<par id="156" caibidil="Caib 4" leathanach="L 20">
‘Bíodh a fhios agat ar an bhfód atá fút anois, a Phunk ós é
t’ainm é, nach de réir do rialacha féin a íocfair mise. Ach de réir
na rialacha atá agamsa. Agus is í mo riailse, íoc de réir na
hoíche agus roimh ré. Anois má tá oíche eile le tabhairt anseo
agat tá fiacha dhá oíche agam ort. Agus cuir ar mo bhois nó is
duit is measa. Liomsa an Latrach agus ní leatsa.’
</par>
<par id="157" caibidil="Caib 4" leathanach="L 20">
‘B'fhéidir nach fada a bheadh cúrsaí mar sin,’ arsa Bod-Bod
go bagarthach.
</par>
<par id="158" caibidil="Caib 4" leathanach="L 20">
Bhí a fhios ag Bod-Bod anois nach aon tosú rómhaith a bhí
déanta aige, ach b’in é an saghas é. Trodach borb agus taithí ar
rian a thola féin aige. Rud eile, ní raibh aon tsúil aige le leithéid
Iarainn seo i measc tuataí aineolacha mar a mheas sé a beith
roimhe san áit seo. daoine bochta saonta gealgháireatacha gan
díth gan dochar de réir na dtuairiscí a b’fhearr a bhí aige; daoine
nár ghá duit ach satailt orthu agus go mbeidís ag lútáil na gcos
agat ar maidin arís; maidríní lathaí a bheadh ag umhlú go
talamh do shagart agus d’uasal mar é féin.
</par>
<par id="159" caibidil="Caib 4" leathanach="L 20">
Theann sé a shiota beagán.
</par>
<par id="160" caibidil="Caib 4" leathanach="L 20">
‘Dálta an scéil. cad is fiú an goddam paiste beag talún seo ar
aon nós?’
</par>
<par id="161" caibidil="Caib 4" leathanach="L 20">
‘Tá a fhios ag an saol nach maith an bonn margáintíochta an
</par>
<par id="162" caibidil="Caib 4" leathanach="L 21">
#L 21
</par>
<par id="163" caibidil="Caib 4" leathanach="L 21">
clóchas. Is cuma cad is fiú anois é ní tusa a cheannóidh é ná
aoinne ar do chine.’
</par>
<par id="164" caibidil="Caib 4" leathanach="L 21">
‘Pé méid is fiú é táimse sásta a dhá oiread a thabhairt air.’
</par>
<par id="165" caibidil="Caib 4" leathanach="L 21">
‘Fairsing sa taoide agus caol sa bhfoghal. Scaoil chugam na
pinginí atá agam ort. agus bí buíoch go mbeidh oíche eile agat
ann.’
</par>
<par id="166" caibidil="Caib 4" leathanach="L 21">
Doicheallach go maith a scar Bod-Bod leis na pinginí agus ní
ar mhaithe leis an airgead é. Ach ar mhaithe le bheith cloíte ag
an chéad ainmhí fir a bhuail leis. Mar bhí a fhios aige gur scéal é
seo a raghadh i bhfad agus nach i bhfuaire a bheadh sé ag dul ar
a bhóthar. Tosú rólag ab ea é ... ní dhéanfadh sé an gnó.
</par>
<par id="167" caibidil="Caib 4" leathanach="L 21">
Ní gan fhios do Bhéal Toinne a d’imigh an t-allagar seo, mar
bhí glór agus faobhar ag baint leis. Bhí daoine amuigh ná raibh
amuigh le mí agus a mbrollach ar an maolchlaí acu ag féachaint
uathu síos. Cé nárbh é Iarann an fear a b’ansa ar domhan
leo-le cuid acu go háirithe— bhí áthas orthu nach é an
strainséir a fuair an lá. Ba é Iarann a nduine féin agus is giorra
do dhuine a léine ná a chóta.
</par>
<par id="168" caibidil="Caib 4" leathanach="L 21">
Bhí an File thuas agus é ag féachaint uaidh síos ar láthair na
babhtála. Meig laistiar de agus iontas na gile uirthi. Nó cá
bhfuair Iarann a chuid miotail?
</par>
<par id="169" caibidil="Caib 4" leathanach="L 21">
‘Más miotal é,’ arsa an File thar n-ais léi. ‘B'fhéidir a bhean
gur teaspach de shaghas éigin eile é, rud ná tuigfeása gan fios na
dtuairiscí go léir a bheith agat.’
</par>
<par id="170" caibidil="Caib 4" leathanach="L 21">
‘Ní raibh an mianach in aoinne dá chine riamh, chun go
mbeadh sé ann féin.’
</par>
<par id="171" caibidil="Caib 4" leathanach="L 21">
‘Is minic a d’adaigh bean tine chraosach i gcroí fir,’ arsa an
File agus líne filíochta, dar leis, curtha dá chroí aige. Is minic a
dúirt sé leis féin gur filíocht a labhradh sé féin agus nach prós.
Ach ní dúirt sé sin lena mháthair; bean phróis ab ea í sin agus
gan mórán measa ar an ndéantus eile aici. go mórmhór mar a
bhí sé ag teacht ó bhéal a mic.
</par>
<par id="172" caibidil="Caib 4" leathanach="L 21">
‘Ó, tá bean sa chúram, mar sin?’
</par>
<par id="173" caibidil="Caib 4" leathanach="L 21">
‘Is cuma an bhfuil nó ná fuil nuair is dóigh leis féin go bhfuil.’
arsa an File thar n-ais go searbh léi.
</par>
<par id="174" caibidil="Caib 4" leathanach="L 21">
Ag Dia féin atá a fhios conas a chodail Bláithín tríd an gcibeal
go dtí beagnach a dheireadh thiar. Thug sí stáir mhaith den
</par>
<par id="175" caibidil="Caib 4" leathanach="L 22">
#L 22
</par>
<par id="176" caibidil="Caib 4" leathanach="L 22">
oíche ag taibhreamh ar an seal a chaith sí aréir i mbaclainn
Iarainn agus ar an aoibhneas a chuir sé ina shruthlam trí gach
ball dá corp. Ní go rómhaith a thuig sí féin cad ina thaobh é seo
mar go bhféadfadh an fear seo a bheith ina sheanathair aici. Bhí
sí amuigh cheana le cúpla boc óg dá haois féin ach ar chuma
éigin ghlacadh sí col leo chomh luath agus a bheadh sí réidh leo.
Bhíodar ar fad róghlas di, róthuathalach, ró-neamhaibidh. Dar
leo nuair a bheifeá amuigh acu agus go gcasfadh a gcomh-
ghleacaithe féin orthu farat gur éan creiche a bhí ionat agus tú
gafa ina ngaiste acu le taispeáint don saol mór.
</par>
<par id="177" caibidil="Caib 4" leathanach="L 22">
Rud eile, ní go rómhaith a réitigh sí in aon chor lena
comhaoistí féin, fireann ná baineann. Pus tormais a thugaidís
uirthi, ‘seo chugainn Tormas,’ a deiridís féin le chéile nuair a
chífidís ag teacht í. Ach níor thuigeadar í. Agus aon lá ná fuil
duine sothuigthe soléite somhúnlaithe i measc a leithéid
d’aicme fanadh sí amach as an gciorcal. Bíodh sí ina dí-
threabhach.
</par>
<par id="178" caibidil="Caib 4" leathanach="L 22">
Chuir sé seo isteach go mór ar Bhláithín mar cailín íogair ab
ea í. Cailín meabhrach, cailín éirimiúil, cailín a bhí lán de ghrá
go domhain faoin gcraiceann. Cailín nár mhothaigh a gnéas féin
fós nó gur mhúscail Iarann inti é. Leathadh freangaí creatha trí
gach orlach dá corp nuair a leagadh sé a lámh uirthi agus
chuireadh fonn fis agus feise uirthi. Níor éirigh le haon fhear
riamh é sin a dhéanamh cheana léi, ná níor mhúscail aon duine
acu riamh an fonn seo inti. Ní dócha go raibh aon tuiscint air, ná
aon réiteach. Bhí a fhios aici go raibh fadhb aici, mar gur rún é
seo ná féadfadh sí a roinnt le haon duine dá cairde.
</par>
<par id="179" caibidil="Caib 4" leathanach="L 22">
Chuir sí a ceann amach as an gcarbhán nuair a chuala sí an
coimheascar cainte idir an bheirt. Cé nár sméid Iarann uirthi
agus nár lig sé air go bhfaca sé í d’éirigh tocht bróid ina hucht
agus chuir a pháirt san allagar scailéithean ceart uirthi.
</par>
<par id="180" caibidil="Caib 4" leathanach="L 22">
Ach níor imigh Bláithín gan fhios do Bhod-Bod. Níor imigh
aon bhean dhealraitheach riamh gan fhios dó. Ach chuir sé ar
comhad i gcúinne a aigne í mar níorbh aon am é seo. Am gnímh
ab ea é seo, am laochais, am taispeántais. Dá ligfeadh sé an uain
seo i bhfaillí uaidh gan rud éigin mór a dhéanamh bheadh a
cháil sa lathaigh go deo.
</par>
<par id="181" caibidil="Caib 4" leathanach="L 23">
#L 23
</par>
<par id="182" caibidil="Caib 4" leathanach="L 23">
Scoir sé an bád mór agus sháigh sé roimhe síos ar an slip í
agus isteach san uisce. Tharraing sé suas an dá roth a bhí fúithi
agus d'fhág ansin iad nó go dtiocfadh sé isteach. Léim isteach sa
bhád, bhrúigh cnaipe istigh sa chábán amuigh agus b’iúd léi tríd
an gcuan amach mar bheadh ainmhí allta a raibh a chiall agus a
réasún caillte aige. Bhain sé aisti é agus bhain sé aisti é nó go
raibh sí éirithe aníos as an uisce nach mór agus gur dhóigh leat
gurb é an t-aer a thabharfadh sí uirthi féin. Bhí-a craos oscailte
ar fad aige ionas go raibh bóthar domhain farraige oscailte
taobh thiar di a bháfadh a raibh de bháid eile sa chuan, fiú
amháin ceann Iarainn féin.
</par>
<par id="183" caibidil="Caib 4" leathanach="L 23">
Bhí an baile thuas agus chuimil sé a shúile. Níor chreid sé an
siúl, níor chreid sé an cúrán bán go léir a bhí ar fuaid an chuain
agus lasmuigh de.
</par>
<par id="184" caibidil="Caib 4" leathanach="L 23">
‘Fear faobhair.’
</par>
<par id="185" caibidil="Caib 4" leathanach="L 23">
‘Fear as a mheabhair, a deirim leat.’
</par>
<par id="186" caibidil="Caib 4" leathanach="L 23">
‘Ach tá bád aige. agus í ag freagairt dá stiúir.’
</par>
<par id="187" caibidil="Caib 4" leathanach="L 23">
“Aon fhear atá ag tabhairt faoin súnda sin leis an siúl sin ní
thuigeann sé bád ná taoide ná farraige. Ná fuil an madra taoide
is measa in Éirinn ag gabháil tríd an súnda sin.’
</par>
<par id="188" caibidil="Caib 4" leathanach="L 23">
‘Níl aon bheann aige seo uirthi.’
</par>
<par id="189" caibidil="Caib 4" leathanach="L 23">
Leis sin cé gheobhadh chucu ach an File. ‘Ní chreidim ná go
go bhfuil dáir éigin sa chúram seo.’ Chuir seo deireadh leis an
allagar.
</par>
<par id="190" caibidil="Caib 4" leathanach="L 23">
Faoi Oileán Ban a bhí sé ag tabhairt. Cé go raibh trí mhíle
d'fharraige ann bhí sé sroichte aige taobh istigh de cheithre
nóimeat. Ach níor thúisce i mbéal na slipe istigh é ná a bhain sé
casadh as an stiúir a thug timpeall an oileáin ar fad é, ceithre
nóimeat eile, agus timpeall arís, an aga chéanna díreach. Ach
b’fhuraiste a aithint nach chun dul i dtír ann a thug sé an turas
ach chun oscailt súl a bhaint as Béal Toinne agus a raibh ann
agus cúis chainte a thabhairt dóibh go léir trí chéile. Is air féin a
bheifí ag caint feasta inniu agus ní ar Iarann an diabhail bhuí
agus a chuid pinginí suaracha.
</par>
<par id="191" caibidil="Caib 4" leathanach="L 24">
#L 24
</par>
<par id="192" caibidil="Caib 5" leathanach="L 24">
Caibidil 5
</par>
<par id="193" caibidil="Caib 5" leathanach="L 24">
Ceann de spriocanna móra Bhod-Bod ab ea Oileán Ban a
cheannach. Oileán álainn ach é a bheith scriosta go maith ó thír.
Ach go mb’fhéidir gurbh é seo a bhuac ar an gcúram a bhí ag
Bod-Bod dó. Agus chaithfeadh seo fanacht ina rún nó go
dtiocfadh an lá. Rud amháin a thaitin leis — go raibh ainm an
oileáin ag teacht go diail leis an rud a bhí ina cheann aige,
Oileán Ban.
</par>
<par id="194" caibidil="Caib 5" leathanach="L 24">
Bhí a fhios ag Bod-Bod go maith go raibh mórán claitheacha
le glanadh aige sula dtabharfadh sé faoi cheannach an Oileáin
in aon chor, agus ní raibh sa bhabhta allagair a bhí aige le
hIarann roimhe sin ach oscailt, aeraíocht bheag a thabhairt don
smaoineamh féachaint cé na rothanna a thiocfadh faoi le
himeacht aimsire agus go n-imeodh sé i measc na gcos ag an
bpobal ar fad. Is maith a bhí a fhios aige go raibh Béal Toinne ar
fad ag éisteacht agus ó bhí nach fada a bheadh cosa ag teacht
faoin scéala.
</par>
<par id="195" caibidil="Caib 5" leathanach="L 24">
Bhí a fhios aige rud eile leis— gur ar phobal óg an pharóiste a
bhí a sheasamh chun aon dul chun cinn a dhéanamh. Bhraith sé
deighilt idir óg agus aosta óna raibh faighte amach cheana aige;
go raibh an seandhream stóinsithe righin dolúbhta i leith an
tsaoil nua a bhí ag bagairt orthu. Bhí siollaí an tsaoil sin ag
séideadh orthu ach is ag ísliú an tseoil a bhíodar ar eagla go
mb’fhéidir go gcáithfí chun farraige iad agus ná feadradar cá
</par>
<par id="196" caibidil="Caib 5" leathanach="L 25">
#L 25
</par>
<par id="197" caibidil="Caib 5" leathanach="L 25">
gcríochnóidís. Sin é an chúis go rabhadar ag caitheamh ancairí
farraige amach chomh maith ag comhrac an tsrutha laistiar
díobh.
</par>
<par id="198" caibidil="Caib 5" leathanach="L 25">
B'fhada dar leis idir iad agus an dream óg sa chúram seo. Bhí
scaoilte leis an siota acu sin; bhí léamh agus scríobh orthu. Bhí
cuid acu tar éis a bheith thar lear agus síos faoin dtír ag lorg a
bhfortúin. Agus bhíodar sásta fáiltiú roimh an saol nua, saol a
bhí préamhaithe go maith ina n-aigne cheana féin agus nár ghá
ach séideadh fúthu chun an tine a adhaint. Ní raibh aige mar sin
ach dul ag lútáil na gcos ag an gcleas óg seo agus thabharfadh sé
leis iad ach teacht ina n-imeall i gceart. Agus bhí a fhios ag Bod-
Bod conas é seo a dhéanamh thar aon ní eile. Ach chaithfeadh
sé cúpla ainm a fháil. Agus cárbh fhearr áit chun teacht orthu
ná istigh ina nead féin i dTobar na Croise, mar a thugtaí ar an
dtigh tabharine.
</par>
<par id="199" caibidil="Caib 5" leathanach="L 25">
Bhí an Tobar féin roinnte ina dhá chuid, cleas na gcaipíní
díreach taobh istigh de dhoras mar a raibh tine oscailte de
mhóin agus de spreotaí raice agus de rútaí aitinn a bhí ag fás
fiain taobh thuas den dtigh idir é agus barr fíoraí. Sa drochshaol
a cuireadh an t-aiteann seo ar mhaithe le capaill agus ainmhithe
eile feirme. Don ghramaisc óg a bhí an seomra thiar ann agus ní
leomhfadh aon chuid de lucht na gcaipíní a gceann a chur thar
tairsigh chucu ar eagla go mbeadh orthu radharc a súl a
chreidiúint. Thiar anseo mar sin féin a bhíodh Iarann go
mórmhór ó Cháisc amach agus na leamhain oíche ag eiteallaigh
ar na soilse. Ní ann a bheadh an File cé gurbh annamh a
dhoirchíodh sé sin doras an tí in aon chor. B’fhearr leis sin
caipíní agus boladh na móna agus deatach na rútaí, ceol an
tseanmheileoidin agus prioslaí tobac. Bhí seanshaoltacht agus
seanracht. agus b'fhéidir filíocht, ag baint leis an atmasféar seo.
Bhí an dúchas ann, bhí nádúir ann. Agus thar aon ní eile, cineál.
Phriocadh sé seo féith na samhlaíochta aige agus is annamh a
théadh sé abhaile as gan véarsa de shaghas éigin a bheith
cumtha aige.
</par>
<par id="200" caibidil="Caib 5" leathanach="L 25">
Ach is thiar a bhí an raic agus an cibeal. Gleo ar fad ab ea é.
Beagán Béarla ann, droch-Bhéarla b’fhéidir ach ba chuma, nár
chuid den saol nua é seo. Mar chuid den dul chun cinn céanna
</par>
<par id="201" caibidil="Caib 5" leathanach="L 26">
#L 26
</par>
<par id="202" caibidil="Caib 5" leathanach="L 26">
bhí stereo ann agus saghas dioscó gach oíche Shathairn. Ní
éisteodh aoinne thiar ansiúd le hamhráin sean-nóis ná le
fidléireacht scríobach scrábach na háite amuigh. Dá dtosófaí
soit amuigh ar an sean-nós thiocfadh an cleas thiar 'on doras ag
féachaint aniar ar na hasail agus na seanláracha agus iad ag
cnagadh na gcláracha le bróga tairní. ‘Dioscó na gCaipíní’ a
thugadh an tábhairneoir, Peats an Tobair, ar an soit. Leis féin
ab ea an meileoidean agus an veidhlín. Gan faic aon oíche a
mbeadh fonn scléipe ar na hasail ach breith ar an dá uirlis agus
iad a chaitheamh chucu le fonn. Mar bhí a fhios aige go maith
go rabhadar ag tarraingt strainséirí chuige agus faid a bheidís
bhí faid a dtéide acu. Agus cead raide chomh fada agus ná
brisfidís an áit. rud a tharlaigh cúpla babhta a d'fhilleadar go léir
ó shochraid. Ach b’annamh é seo.
</par>
<par id="203" caibidil="Caib 5" leathanach="L 26">
Thiar a bhí Iarann anocht agus Bláithín ar a ghualainn. E
chomh mómharach ann féin le prionsa na Breataine Bige.
Toitíní anocht mar fágadh an píopa i bpoll an iarta sa bhaile. An
iomarca prioslaí ag baint le píopa. agus an iomarca deataigh.
Treabhsar leathan as a bhun agus scoilt ann a ghearrfadh tobac.
Beilt agus búcla buí uirthi á choimeád suas. An léine oscailte go
dtí an t-imleacán agus cuma an scóip air féin. Gan aon chaipín
air, gan dabht. chun a bheith bord ar bhord lena chomh-
ghleacaithe eile thiar. Sa dúluachair a bheadh an ball san ar
Iarann agus is amuigh i dteannta na coda eile is mó a bheadh sé
mura mbeadh oíche speisialta ann gurbh fhiú leis a bheith thiar
ag faire ar a sheans. go háirithe timpeall na Nollag nuair a
bheadh ráistéirí Chorcaí ag imeacht ar bóiléagar ann ach a
mbeadh braon faoin bhfiacail acu.
</par>
<par id="204" caibidil="Caib 5" leathanach="L 26">
‘Dioscó anocht, ambaist.’ arsa fear an mhicreafóin, gléas a bhí
tar éis teacht isteach chucu le beannacht Pheats cúpla seachtain
roimhe sin. “Dioscó anocht, agus nice and easy numbers. Bímis
deas le chéile agus beirimis isteach ar a chéile is ea an oíche seo.
Ceol le cúpla grúpa we are all familiar with. The Gaybos and
the FTB’s. Tá aithne mhaith againn go léir orthu seo—we had
them before ach go bhfuil cúpla number acu we may not be so
familiar with. Ach nach in mar is fearr é. everything new for my
chosen few. tá a fhios agaibh.’
</par>
<par id="205" caibidil="Caib 5" leathanach="L 27">
#L 28
</par>
<par id="206" caibidil="Caib 5" leathanach="L 27">
Leis sin léim an ceol cruinn díreach amach as an micreafón
ina thaoide rabharta glóir is fuaime. Scol uaibhreach trumpaí ag
cur a n-áthán amach, gach ceann acu á fhéachaint le chéile le
boirbeacht. Bhí drumaí móra agus drumaí beaga ar cosa in airde
agus fuarmáil nár chualathas riamh lasmuigh de dhoirse Ifrinn
acu trí chéile. Bhí sacsafóin ag gogallaigh, meigeafóin ag
meigeallaigh agus gágafóin ag gágarlaigh go dtí sa deireadh
thiar go gceapfá go raibh diabhail agus deamhain an aeir agus
anamnacha céasta phurgadóireachta ag spochadh ar a chéile
chun tuile ainsiansach ainspianta na bpláinéad damanta go léir
a thabhairt araon láthair. D'ionsaigh sé cluasa, d'ionsaigh sé an
mheabhair. phlab sé a raibh de dhoirse san inchinn d’aon
siabadh amháin. Léim daoine as a gcabhail. Bheir fear ar fhear,
bean ar bhean. gan spéis i bhfireann ag an mbaineann ná sa
bhaineann ag an bhfireann, ach a bheith amuigh, a bheith ag
pramsáil, a bheith ag luascadh le tonnta an chacafóin, smúit ag
éirí ina scamaill den urlár agus gal deataigh agus allais os a
gcionn go léir. Súile marbh i gceann gan léas radhairc iontu. gan
aon cheann de na céadfaí ag obair ach an chluas leathbhodhar.
Ba chuma.
</par>
<par id="207" caibidil="Caib 5" leathanach="L 27">
‘An-oíche ambaist.’ a bhéic Tadhg, an té a chloisfeadh é.
Tadhg Mhicí, cé nár mhaith leis é sin a thabhairt air ach
Timothy Kearney. ag teacht leis an íomhá nua a bhí á shaothrú
aige dó féin. Tadhg Mhicí a bhí fós air, mar sin féin go mórmhór
taobh thiar dá dhrom, agus lena phus uaireanta mar olc air.
</par>
<par id="208" caibidil="Caib 5" leathanach="L 27">
Bliain is fiche a bhí Tadhg agus cuma an réice air ach é a
bheith fuinte fáiscthe glan. Is ina shúil is mó a bhí an réice le
léamh air, agus sa dual droinne a bhí amuigh air ar sileadh lena
shúil chlé. Tréimhse caite i gCorcaigh aige ó Nollaig nuair a
d’imigh sé ann le bean a bhí ag ‘déanamh na Gaeltachta’ le linn
na saoire. ‘Oilithreacht anama.’ a dúirt sí, “a thug siar í,’
d'iarraidh teacht uirthi féin. aithne a chur uirthi féin i gceart.
Níor thug sí a fear léi. a dúirt sí, mar ná raibh sé ‘ar fónamh’.
Thuig daoine an chaint seo go maith. Rud eile, dá dtabharfadh
sí léi é ní fhéadfadh sí í féin “a shórtáil amach i gceart’ mar
gurbh ionann é agus a bheith teanntaithe sa bhaile. Agus ansin
arís. thug rud eile ann í. Fear óg a bheadh sásta a bheith ina
</par>
<par id="209" caibidil="Caib 5" leathanach="L 27">
#L 28
</par>
<par id="210" caibidil="Caib 5" leathanach="L 28">
ghíománach dóibh araon thoir. Feirm mhór acu ann agus teach
tabhairne agus a lán lán taistil le déanamh, agus mar sin de. Ní
raibh sí dhá lá thiar nuair leag sí a súil ar Thadhg, fear óg
dealraitheach. Bhí Tadhg pósta agus cúpla rud beag aige, ag
maireachtaint ar an deol agus a sheans lasmuigh de, ag tiomáint
leoraithe stoic anseo agus ansiúd, ag tógaint chlaitheacha, agus
ag cur agus ag baint do dhaoine, ag ganfhiosaíocht ar lucht an
deoil chomh maith le cách nach é.
</par>
<par id="211" caibidil="Caib 5" leathanach="L 28">
Dúirt Tadhg, ambaist, nárbh aon nath aige féin tamall
gíománachta a dhéanamh don léidí, canathaobh ná déanfadh,
nárbh fhearr dó é ná a bheith caite sa luaith. Thug sé fuath dá
nead féin agus 'way leis go Corcaigh.
</par>
<par id="212" caibidil="Caib 5" leathanach="L 28">
Ach bhí Tadhg thar n-ais anois. pé faid gairid a bheadh, agus
faid an lae amáraigh de chadillac faoina thóin.
</par>
<par id="213" caibidil="Caib 5" leathanach="L 28">
Seanbhléideanna lucht na gcaipíní amuigh agus caint á bhaint
ag cúram Thaidhg astu.
</par>
<par id="214" caibidil="Caib 5" leathanach="L 28">
“Mo léir agus peacaí mo shaoil, agus mura bhfuil teaspach ar
dhaoine sa tsaol atá inniu ann. An bhfacaís an chairt?’
</par>
<par id="215" caibidil="Caib 5" leathanach="L 28">
‘Chonac í ... ach ní leis í, is dócha.’
</par>
<par id="216" caibidil="Caib 5" leathanach="L 28">
‘Nach maith atá a fhios agat nach leis í, nó cad a cheannódh
dó siúd a leithéid?
</par>
<par id="217" caibidil="Caib 5" leathanach="L 28">
‘Le bean Chorcaí?’
</par>
<par id="218" caibidil="Caib 5" leathanach="L 28">
‘Cad eile, a óinseach. Aon rud a gheobhaidh sé siúd bog.’
</par>
<par id="219" caibidil="Caib 5" leathanach="L 28">
‘Bog! Ar an mboigeacht atá sé ag maireachtaint, agus leas-
mháthair a thógfadh air é.’
</par>
<par id="220" caibidil="Caib 5" leathanach="L 28">
‘N'fheadar ar a shon sin. Cad a dhéanfaidh a bhean féin agus a
gharlaigh?’
</par>
<par id="221" caibidil="Caib 5" leathanach="L 28">
‘Tá siad araon go maith sa tsoláthar trí chéile. Ní baol di.’
</par>
<par id="222" caibidil="Caib 5" leathanach="L 28">
“An bhfeadaraís cad deir sí mar gheall air? Gur ag dul trí
thaom éigin atá sé; gur ceart seans a thabhairt dó agus go
dtiocfaidh sé as uaidh féin.’
</par>
<par id="223" caibidil="Caib 5" leathanach="L 28">
Bhí Tadhg bog orthu agus ar a gcuid allagair. Bhí sé ag
déanamh seápanna thiar agus an dual droinne ag rince ar a
mhalainn. Ar Bhláithín a bhí a shúil agus n’fheadair sé conas a
thabharfadh sé fúithi.
</par>
<par id="224" caibidil="Caib 5" leathanach="L 28">
Bhí cor casta sa chontúirt thiar amuigh isteach i dtreo an fhalla
istigh agus nead bheag dheas do chúpla duine príobháideach sa
</par>
<par id="225" caibidil="Caib 5" leathanach="L 29">
#L 29
</par>
<par id="226" caibidil="Caib 5" leathanach="L 29">
chúinne istigh ann. Is ann a bhí Iarann agus Bláithín agus gor
grá ar bheirt acu ag dul isteach i mbéal a chéile. Bhí Iarann ina
choda beaga, leachta anuas uirthi. Le féachaint orthu, bhí an
bheirt acu mogallaithe ina chéile agus gan aoinne eile faoi ia an
tí ach iad féin amháin. Chaith Tadhg siar gloine rum is black a
chuaigh síos go híochtar putóige ann agus a chorraigh na
cúraimí go maith aige. D’fhéach sé sall ar Bhláithín agus
striopáil sé gach balcais dá raibh ar a corp anuas di. Chonaic sé
mar a chum Dia í agus mar a cheap sé féin í a bheith i súile a
intinne. Nár bhreá a bheith ar thráigh ghainimhe léi lá
samhraidh agus gan aoinne timpeall. An fharraige ag lútáil na
gcos ag beirt acu agus iad sínte ar a sáimhín só. Ní raibh luid air
féin; bicíní beag ná clúdódh píosa dhá scilling uirthisin ag cur
leis an rúndiamhracht.
</par>
<par id="227" caibidil="Caib 5" leathanach="L 29">
Thosaigh an tslat ag rince istigh ina threabhsar. Chaith sé siar
rum is black eile ina dhigh. Anois a bhí sé i dtiúin i gceart. Sall
leis timpeall an chúinne, leag méar ar a gualainn agus d’iarr
amach í.
</par>
<par id="228" caibidil="Caib 5" leathanach="L 29">
Ní raibh a fhios ag Bláithín go dtí sin go raibh a léithéid sa
tseomra. Chuir an iarracht alltacht éigin ait uirthi nár thuig sí;
sea, go mbeadh sé de mhisneach ag aon fhear istigh dul á cantáil
féin ar ghaiscíoch mór an pharóiste gan a oiread agus é a chur
ina chead. Fear misnigh a dhein, a dúirt sí léi féin.
</par>
<par id="229" caibidil="Caib 5" leathanach="L 29">
Ba ghearr gur bhraith Iarann an cúram chomh maith, agus
chuir sé níos mó alltachta fós air sin. Ní raibh aoinne eile sa
pharóiste a leomhfadh a leithéid a dhéanamh, agus bhí a fhios
ag Iarann gurbh é seo a oidhre dlisteanach féin ar mhórán slite.
An coráiste céanna. An neamhmheontaíocht chéanna. An
deiliús, an cur chun cinn, an taispeántas. Fiú amháin an
croitheadh a bhaineadh sé as a ghuaille.
</par>
<par id="230" caibidil="Caib 5" leathanach="L 29">
Níor chuir sé aon ní i gcuimhne d'Iarann ach an coileach
bradáin nuair a bheadh a chearc ag clasú agus ag faire ar
sceitheachtaint. Bheadh coiligh eile ar guardal lasmuigh ag faire
ar sheáp a thabhairt isteach chun a leadhbáin a fholmhú sa
chlais, ach go raibh sé féin ann sa bhearna baoil chun iad a chur
de ceann ar cheann mar a thiocfaidís isteach de sciuird reatha.
Is minic a bhí Iarann féin in aon chás leo nuair a bheadh an
</par>
<par id="231" caibidil="Caib 5" leathanach="L 30">
#L 30
</par>
<par id="232" caibidil="Caib 5" leathanach="L 30">
chearc a bhí ina theannta ag faire ar luí dó féin. Bhídís amuigh
ar an imeall agus a súile ina seasamh ina gceann ag brath ar a
seans, ach ní raibh air iad a chur de riamh mar ná raibh an
misneach ag aon duine riamh acu briseadh isteach air. Go dtí
anocht. An raibh an t-aos beirthe air sa deireadh gan fhios dó
féin? Ní admhódh agus ní ligfeadh. Bhí blianta eile fós sa
tseanstail, a dúirt sé leis féin.
</par>
<par id="233" caibidil="Caib 5" leathanach="L 30">
Stán Iarann idir an dá shúil air.
</par>
<par id="234" caibidil="Caib 5" leathanach="L 30">
‘Cogar. anois, a gharsúin. cad a mheasann tusa a dhéanamh?’
</par>
<par id="235" caibidil="Caib 5" leathanach="L 30">
Ní raibh aon tsúil ag Tadhg leis an gceist ná leis an slán a bhí
ar lasadh sna súile. ‘Ní raibh uaimse ach í a iarraidh ag rince. Sin
a raibh.’ Bhí an freagra bacach leithscéalach, rud ná raibh i
gceist ag Tadhg nuair a thug sé faoin gcúinne ar dtúis.
</par>
<par id="236" caibidil="Caib 5" leathanach="L 30">
Bhí an báire caillte sula raibh sé tosaithe in aon chor. Mar leis
sin, bhí Iarann agus Bláithín i lár an urláir ag seápáil leis an
gceol nua-aimseartha. agus iad araon ar a scamall beag féin gan
fhios don saol.
</par>
<par id="237" caibidil="Caib 5" leathanach="L 30">
Leis sin is ea a d'oscail an doras iata, agus bhí Bod-Bod ar
láthair na babhtála.
</par>
<par id="238" caibidil="Caib 5" leathanach="L 31">
#L 31
</par>
<par id="239" caibidil="Caib 6" leathanach="L 31">
Caibidil 6
</par>
<par id="240" caibidil="Caib 6" leathanach="L 31">
Is túisce a braitheadh Bod-Bod ar an láthair i measc aicme na
gcaipíní chun tosaigh ná mar a braitheadh thiar é. Ní raibh aon
tsuim thiar ann, ní raibh ann ach strainséir eile ina measc. Agus
bhí iomarca taithí ar strainséirí acu siúd. Ach bhí a cháil imithe
roimhe i measc na coda amuigh ó chualathas go raibh sé ag faire
ar Oileán Ban agus ón seasamh a bhí déanta ag Iarann ina
choinne níos luaithe sa lá.
</par>
<par id="241" caibidil="Caib 6" leathanach="L 31">
Tá a rian air, ní raibh sé istigh i gceart nuair a bhí fiche ceann
sáite sa doras a bhí idir an dá sheomra, muintir Oileán Ban go
mórmhór. Ní raibh ó chuid mhaith acu sin ach gaoth an fhocail
chun an sealús beag a bhí fágtha ina ndiaidh istigh acu a dhíol
leis an gcéad shlánaitheoir a thiocfadh ag triall orthu, rud nár
thógtha orthu. Bhí caoirigh acu féin istigh ann agus cead
calaidh, chomh maith le tamall den séasúr a thabhairt ag
iascach ann nuair a bheadh an uain faoi dóibh. Ach bhí an t-aos
ag breith ar chuid acu agus gan mórán suime fágtha ag a gclanni
gcúraimí an Oileáin féin. B’fhearr leo deol agus díomhaointeas
ná a bheith á mbodhradh féin leis an iomard. Ba é an t-iomard
céanna a chuir an teitheadh ar an seandhream as, agus cad ina
thaobh go mbeimísne ár gclipeadh féin leis an áit nuair a
thugadar sin a ndrom leis?
</par>
<par id="242" caibidil="Caib 6" leathanach="L 31">
Ní raibh fágtha ina ndiaidh istigh acu ach bothán tí agus cúpla
garraí talún gan éifeacht. Ba shuaraí ná sin fós a raibh de
</par>
<par id="243" caibidil="Caib 6" leathanach="L 32">
#L 32
</par>
<par id="244" caibidil="Caib 6" leathanach="L 32">
mhaoin shaolta lasmuigh acu ach go raibh suaimhneas na
gcnámh acu ann. Ba leo fós na gabháltais bheaga a bhí istigh
agus d’fhanfaidís acu go dtí lá a mbáis ach go dtitfidís leis an
rialtas ina dhiaidh sin-sin mar a gealladh dóibh agus iad ag
fágaint. Bhí an áit istigh caite suas acu leo féin go dtí le cúpla
bliain nuair a bhí fodhuine ag teacht agus suim acu oileán dá
gcuid féin a bheith acu, rachmasóirí ó thíortha thar lear,
Meiriceánaigh, Gearmánaigh agus Francaigh agus a n-eireaball
san aer acu. Ach más ea is lú a bhí ar sileadh lena bhformhór ná
a bhí ar crochadh leo agus ní raibh an scéal ag dul chun cinn.
Bhraitheadar mar sin féin go dtiocfadh an lá ach fuireach leis.
nár ghá dóibh ach foighne.
</par>
<par id="245" caibidil="Caib 6" leathanach="L 32">
An chuid acu a bhí sáite sa doras, níorbh fhada dóibh nuair a
thugadar faoi ndeara an seáp a thug Bod-Bod chun na
contúrthach, d’fhógair branda agus ginger dó féin agus rum is
black. Nach maith tapaidh a bhí an talamh braite aige agus an
bolgam a chuirfeadh Tadhg síos go slait tar éis a chúlaithe as an
gcúinne sa dara láimh aige dó. B'fhuraiste a aithint cá raibh a
thriall. “Seo.’ ar seisean le Tadhg agus a chírín sin ar sileadh leis.
“seo. caith siar é sin, big boy, cuirfidh sé sin more hair on your
ciútraim antraim.’
</par>
<par id="246" caibidil="Caib 6" leathanach="L 32">
Oiread agus focal buíochais ní bhfuair sé ó Tadhg ach é a
chaitheamh siar. Agus gá aige leis tar éis na babhtála. Ní fhaca
Tadhg riamh cheana é ach ní foláir nó go raibh a thuairisc féin
aige agus a rá go raibh sé ag déanamh chomh buannúil sin air.
Rud eile, níorbh aon ní nua do Thadhg strainséirí a bheith ag
seasamh dó, pé ceann a thógaidís dó. Ba ghearr go rabhadar
araon i gconbharsáid go domhain le chéile, áfach. pé rud a bhí
sa treis. Ní raibh aoinne is mó a raibh an cúram seo ag cur tinnis
orthu ná muintir Oileán Ban, cleas bhéal an dorais. Cad ná
tabharfaidís ar afhios a bheith acu cad a bhí bunaithe istigh idir
an mbeirt. Ach arís, níor ghá ach foighne agus bhí a gcláirín
déanta ar an bhfoighne chéanna riamh acu.
</par>
<par id="247" caibidil="Caib 6" leathanach="L 32">
Leis sin, cé gheobhadh isteach chun tosaigh ach an File, ó
b'annamh leis é. Bhí rud éigin braite aige, ní foláir. Níorbh fhada
gur casadh leis é.
</par>
<par id="248" caibidil="Caib 6" leathanach="L 32">
‘Bhraitheas ag teacht é,’ a dúirt sé go tur.
</par>
<par id="249" caibidil="Caib 6" leathanach="L 33">
#L 33
</par>
<par id="250" caibidil="Caib 6" leathanach="L 33">
‘Bhraithis, gan dabht. canathaobh ná braithfeá. Fág faoi
chleas Bhéal Toinne é.’
</par>
<par id="251" caibidil="Caib 6" leathanach="L 33">
‘Ní de chleas Bhéal Toinne mise. ná aoinne a bhain liom
riamh. Oileánach mise agus oileánach mo mháthair agus
m’athair agus gach uile dhuine de mo shinsir. Agus ná casadh
aoinne a mhalairt linn. Nílimid anseo amuigh ach mar a bheimis
i bPurgadóireacht ag fanacht le dul go parthas lá breá éigin. Is le
hOileán Ban a bhainimid agus is linn a bhaineann sé ...’
</par>
<par id="252" caibidil="Caib 6" leathanach="L 33">
Rabharta cainte nár chualathas riamh cheana ón bhFile. Bhí
rud éigin ag saghdadh faoi is é a bheith chomh tógtha seo. Ní
raibh riamh as ach an cúpla focal, agus iad sin féin doicheallach
go maith uaireanta.
</par>
<par id="253" caibidil="Caib 6" leathanach="L 33">
‘Tá stiúir fút anocht agus scaoilte leis an siota ar fad agat. Ní
foláir nó tá nimh éigin i mbéal na gaoithe anoir.’
</par>
<par id="254" caibidil="Caib 6" leathanach="L 33">
‘D’fhág cuid mhaith agaibhse an tOileán le fonn. Is i gcoinne
ár dtola a d’fhágamairne é. bíodh a fhios agaibh. Dá bhfanfadh a
oiread agus tigh muintire amháin eile istigh inár dteannta ann
bheimis fós ann. Bhíomairne mórtaiseach as an áit- táimid
fós- cumá ná beimis. Is ann a bhí ár ndúchas, ár dtraidisiún, ár
gcultúr, agus ní á mhaíomh air é is sinne a chuir a ainm i mbéal
an tsaoil mhóir le sníomh agus le fí focal. Níl ó chuid agaibhse
inniu ach é a dhíolina choda beaga le strainséir teaspaigh éigin
mar a dhíolfá corp le hospidéal. Ach ní dhíolfar ár gcuidne de,
bíodh a fhios agaibh, tá a mhalairt de mheas againn ar an áit,
agus orainn féin. dá ndéarfainn é.’
</par>
<par id="255" caibidil="Caib 6" leathanach="L 33">
Agus leis sin bhí sé imithe an doras amach gan a oiread agus
braon a fhliuchfadh an croí aige.
</par>
<par id="256" caibidil="Caib 6" leathanach="L 33">
‘Ba dhiail an dáir í !’
</par>
<par id="257" caibidil="Caib 6" leathanach="L 33">
‘Ní cás dó agus dá leithéid. Tá a mbuilín déanta acu sin ar an
Oileán céanna cheana gan a bpaiste beag féin de a dhíol le
haoinne. Ní mar sin dúinne, Ní bhfuaireamar faic riamh as ach
an méid a d’fháisceamar amach as le hallas ár gcnámh agus ár
mailí. Beagán ratha air siúd. ach go háirithe-aoinne a bheadh
ag brath air. Is mó atá ar sileadh leis an bhfear istigh ná leis,
bíodh a fhios agat.’
</par>
<par id="258" caibidil="Caib 6" leathanach="L 33">
‘Tá an fear istigh ag déanamh go maith. Tá captaen maith ar a
bhád i dTadhg aige.’
</par>
<par id="259" caibidil="Caib 6" leathanach="L 34">
#L 34
</par>
<par id="260" caibidil="Caib 6" leathanach="L 34">
‘Tá na haon chuma air gurb é a bheidh mar athmháistir aige.’
</par>
<par id="261" caibidil="Caib 6" leathanach="L 34">
‘Más ea, tá paidhceálaí aige. Is fiú e siúd a scaoileadh amach.’
</par>
<par id="262" caibidil="Caib 6" leathanach="L 34">
‘Bhain Iarann an ghaoth as a sheolta, ina dhiaidh sin is uile.’
</par>
<par id="263" caibidil="Caib 6" leathanach="L 34">
‘Beidh gaoth ina sheolta siúd nuair a bheidh Iarann ag iompar
na bhfód.’
</par>
<par id="264" caibidil="Caib 6" leathanach="L 34">
‘Ní dhéanfadh sin an gnó, ambaist. Ní maith le haoinne é a
náiriú os comhair aphobail féin.’
</par>
<par id="265" caibidil="Caib 6" leathanach="L 34">
‘Fan is chífeam cé aige a mbeidh an focal deiridh.’
</par>
<par id="266" caibidil="Caib 6" leathanach="L 34">
‘Tá pócaí teanna ar an bhfear thiar. táimse ag rá leat. Tá sé ag
seasamh agus ag caitheamh airgid go ndéarfá gurb é deireadh
an tsaoil é.’
</par>
<par id="267" caibidil="Caib 6" leathanach="L 34">
‘Ní fheadaraís ná gurb é Dia a sheol chugainn i ndeireadh ár
saoil é. Nach maith ar a shon sin nach anseo isteach a ghabh
sé ...’
</par>
<par id="268" caibidil="Caib 6" leathanach="L 34">
‘Fuisce dearg ar fad nó rum nó a leithéidí sin . . . agus gach
aon deoch á ordú on the rocks aige ...’
</par>
<par id="269" caibidil="Caib 6" leathanach="L 34">
‘Is dócha gurb ann a chríochnóidh ár leath sula mbeidh sé
críochnaithe linn.’
</par>
<par id="270" caibidil="Caib 6" leathanach="L 34">
‘Ní fheadar sa diabhal. Ní fhacasa riamh fuadar ard ná gur ina
fhuadar íseal a chríochnódh sé. Mura bhfuil an File chun a
chuid féin den Oileán a dhíol is ar na rocks a chríochnóm.’
</par>
<par id="271" caibidil="Caib 6" leathanach="L 34">
‘Scaothaireacht í sin ag an bhFile. Fan go bhfeicfir. Fan go
bhfaighidh sé siúd boladh an airgid ach a oiread leat féin. Is
ansin a bheidh an triail air.’
</par>
<par id="272" caibidil="Caib 6" leathanach="L 34">
‘Cad air a dhíolfása do phaiste?’
</par>
<par id="273" caibidil="Caib 6" leathanach="L 34">
‘Mise. Tá a fhios ag Dia ná feadar. Cad is fiú é, an dóigh leat?
Cad is fiú do phaiste féin.’
</par>
<par id="274" caibidil="Caib 6" leathanach="L 34">
‘Ó, níl agamsa ach bothán tuí agus leathacra timpeall air.
Tháinig stumpa de Ghearmánach chugam anuraidh agus thairg
sé trí chéad punt dom air. Ach dúrt liom féin go bhfanfainn.’
</par>
<par id="275" caibidil="Caib 6" leathanach="L 34">
Bhí Iarann thiar ina chúinne agus cúpla sáspan caite siar aige
féin agus ag Bláithín i bhfochair a chéile. Ach má bhí Iarann ag
féachaint idir an dá shúil ar Bhláithín lena shúil chlé bhí a shúil
dheas ag obair i dtreo an urláir, ar Bhod-Bod agus ar Thadhg.
Bhí a oiread sin ar bord anois ag Tadhg ná feadair sé an anseo
nó i gCorcaigh a bhí sé. agus é oiriúnach le hiompar abhaile go
</par>
<par id="276" caibidil="Caib 6" leathanach="L 35">
#L 35
</par>
<par id="277" caibidil="Caib 6" leathanach="L 35">
dtína Mham, mar nach aon fháilte a bheadh roimhe ina
shiúntán féin, anocht ach go háirithe.
</par>
<par id="278" caibidil="Caib 6" leathanach="L 35">
Bhí mná óga na háite bailithe timpeall ar Bhod-Bod mar a
bheadh cuileanna ar bhualtach asail faid a bheadh aon teas ann,
agus é ag leathadh na gclócaí orthu ar fad, duine ar dhuine, agus
é ag cuimilt a theanga dóibh. Ceann ar gach aon taobh de ar a
seal féin agus a lámh timpeall aige orthu. Bhí taithí acu air agus
iad beag beann ar a dhícheall. Anois is arís d'imíodh a lámh ar
strae siar síos agus aniar arís chun tosaigh orthu agus gáirí
salacha á fháscadh aige astu de réir mar ba dhéine a théadh sé
orthu.
</par>
<par id="279" caibidil="Caib 6" leathanach="L 35">
Bhí Peats istigh ag féachaint amach ar an aonach agus é ag
cuimilt a bhos dá chéile. Más ea, ní le fuacht é, ach le scóp chun
an tsaoil nua a chonaic sé ag borradh chuige. Shamhlaigh sé an
t-am a raibh sé ag brath le fada leis nuair a bheadh cocktail
lounge agus halla rince curtha siar as a thigh tabhairne aige, iad
ag teacht anoir is aneas agus aduaidh air idir shamhradh is
gheimhreadh. agus ní mar a bhí anois nuair a bhí sé ag brath ar
na biaistí. Ní raibh an dioscó tosaithe aige ach le cúpla bliain
agus is maith a thug sé faoi ndeara an claochló a bhí tagtha ar
chúrsaí cheana féin. go mórmhór an t-athrú a bhí déanta aige ar
ghramaisc óg an pharóiste. Ba mhór an deighilt a bhí éirithe ó
shin idir iad sin agus a n-aithreacha, lucht na gcaipíní amuigh,
agus ní ó thaobh cultúir amháin é.
</par>
<par id="280" caibidil="Caib 6" leathanach="L 35">
Ní raibh aoinne sa pharóiste ag cur agus ag baint inniu ach na
Caipíní. B’fhearr leis na teallairí óga instant mash ná prátaí plúir
ar an mbord. Bhí deireadh le crúibíní agus le ceannaíocha muc
agus spalladh náire ar na hógánaigh a admháil go raibh a
leithéid sin de bhia á ithe faoi ia an tí acu. Caith uait arán tí;
sliced pan, a bhuachaill. Mar anlann leis an ndinnéar ní raibh
uathu ach lán foirc de phiseanna stáin agus de chairéadaí próca.
Sea, cabáiste agus tornapaí? bhíodar sin maith go leor mar bhia
do na hasail. Leitís ansin le tae, uibhe cruabheirithe, scailliúin
óga, biatas, agus b’fhéidir lán béil de bhradán stánaithe. Nach in
iad na sócamais a bhí á n-ithe ag an saol ceart. Sea mhuis, tú féin
agus do bhallach buí nó do mhaicréal rósta-bheadh sé chomh
</par>
<par id="281" caibidil="Caib 6" leathanach="L 36">
#L 36
</par>
<par id="282" caibidil="Caib 6" leathanach="L 36">
maith agat a bheith i do rón faoin bhfarraige. Beir greim ar do
chiall, a dhuine.
</par>
<par id="283" caibidil="Caib 6" leathanach="L 36">
Agus ní anseo amháin a bhí an briseadh mór, bhí sé imithe le
cúrsaí farraige chomh maith. Bradáin ar fad a bhí sa cheann ag
an ndream óg; bhí an gliomach féin caite as a gceann anois acu
le cúpla bliain. An iomarca callshaoth agus cruatain ag baint leo
sin. Amuigh ar ádhmhaidin ag baoiteáil agus cloigeann beath-
uisce ort tar éis na hoíche, iarsmaí póite agus tinteanna. Amach
ansin arís i gceann cúpla uair an chloig ag tarraingt go folamh
cuid mhaith den am agus féithleoga stractha as a chéile ag an
gcúram. Baoiteáil arís agus gan agat tar éis an struis ach cúpla
breac. Potaí stóir. Traimilí a chllr is a tharraingt. Cad a
sheasódh é? Obair do sheanphlandaí nár thuig a mhalairt.
</par>
<par id="284" caibidil="Caib 6" leathanach="L 36">
Báid mhóra adhmaid anois agus inneall boilg iontu. Sin í an
chaint a bhfuil an screamh uirthi. Luach trí nó ceathair de
chéadta punt de shaighní níolóin bradán.
</par>
<par id="285" caibidil="Caib 6" leathanach="L 36">
Ní dócha go raibh trua Mhuire ar an saol ba mhó ná dul siar
go Béal Toinne tráthnóna mór de ló nuair a bheadh cúig nó sé
de na báid seo ag bordáil agus ag cur chun farraige. Na Caipíní
ar an slip ag caitheamh a bpíopa agus ag cuimhneamh ar an
seanshaol. Ré na naomhóg agus na seolta agus na maidí rámha
agus gachiaon fhear ina bheirt. Líonta maicréal nó scadán agus
iad deisithe le snáthad acu féin i rith an lae faoin ngréin ar a
suaimhneas ag machnamh ar sheilg na hoíche. Gan aon
phutóga tinne- putóga folmha, b’fhéidir. ach thiocfá as sin agus
ar aon chuma níor chuir an t-ocras ag siolgar riamh iad. ba
mheasa duit an bolg lán, go mórmhór é a bheith lán de phrátaí.
Stáir mhór den oíche a thabhairt amuigh ansin nó go dtiocfadh
an t-ionramh agus an mhéarnáil. Mogallú an éisc fút thíos ansin.
Ansin tarraingt agus teitheadh nuair a bheadh an bád síos go
rísigh ag teacht agat. B’in é an saol. Ba é an t-aon saol amháin
é a thuig na Caipíní bochta. Ach ba mheasa é ná Briseadh Chinn
tSáile a bheith ag faire orthu sin thiar ar an slip agus gan ionga
ná orlach dá gcuid saibhris acu le roinnt leis na teallairí óga as
an saol a bhí imithe tharstu. Bhíodar fágtha ansiúd ar an gcloch
thráite’ agus iad ina ndúradara ar fad. Ní raibh aon trua ach
iad.
</par>
<par id="286" caibidil="Caib 6" leathanach="L 37">
#L 37
</par>
<par id="287" caibidil="Caib 6" leathanach="L 37">
Sea, seolta agus maidí rámha? Mo dhaigh, agus mo ghraidhin
bacaigh!
</par>
<par id="288" caibidil="Caib 6" leathanach="L 37">
Bhí Peats istigh agus é chomh sásta le diúic i dtaobh na
n-athruithe ar fad. Ní raibh aon lé aige siúd le seanchaíocht ná le
cúrsaí an tseanshaoil. Bhí sé ansiúd mar a bheadh fear a bheadh
ag bearradh a chuid iongan agus ag féachaint faoina fhabhraí ar
gach cor dá raibh á chur ag an oíche di, agus ba mhó ceann sin.
</par>
<par id="289" caibidil="Caib 6" leathanach="L 37">
Bhí Nóra sa chúinne thall agus í ag cur scaimheanna di ag
féachaint ar na láracha óga eile a bhí ina screamh timpeall ar
Bhod-Bod. Ba é cúis ba mhó a bhí le hí a bheith fágtha ar imeall
na taoide go raibh a buachaill féin ina teannta agus go
gcaithfeadh sí a bheith deas faid a bhí sé sin ar an láthair. Ach
b’fhéidir le Dia ná beimis ar staid na ngrást i gcónaí, mar a dúirt
an té a dúirt é. Bhí sí ag faire ar a seans.
</par>
<par id="290" caibidil="Caib 6" leathanach="L 37">
Ní raibh riamh ó Nóra ach fear na drochtheíste — b'in é a
mianach. Mhúsclaíodh a leithéid fiantas éigin ait inti. Níorbh
aon spéis léi an stail fhriseáilte, an ceann ná raibh briste roimpi
agus a dhintiúirí gan fáil fós aige. Ní raibh aon teora leis an té a
raibh a phiocóid leathchaite go maith aige ar bhóthar a
aimhleasa, striapach fir ná beadh ann ach na cnámha agus a
ghnúis in aon scraith amháin riastaí ag an saol a bhí taobh thiar
de.
</par>
<par id="291" caibidil="Caib 6" leathanach="L 37">
Leithéid Bhod-Bod. B'in é an duine. Aon fhear mar é a
thiocfadh isteach i seomra agus gan aithne ag aon duine istigh
air ach mar sin féin go raibh sé in ann an seomra a líonadh suas
leis an luan gaiscígh a bhí timpeall air. D'aithin sí ar fhéachaint
air nuair a ghabh sé an doras isteach agus an truslóg dheiliúsach
a thug sé faoi dhéin na contúrthach, amhail is dá mba leis féin
an áit, go raibh aicsean déanta aige, go raibh agus taobh thiar
de, agus dá mba ghá go raibh aicsean fágtha ann.
</par>
<par id="292" caibidil="Caib 6" leathanach="L 37">
Cad ná tabharfadh sí ar a bheith sa chiorcal a bhí timpeall air
in ionad na n-éagan baineann a bhí ann. Cad ná tabharfadh sí ar
an bhfuairthé fir a bhí aici féin a bheith i dtaobh éigin eile i
gcomhair na hoíche, fiú is dá mbeadh sé le cliathán mná éigin
eile. Dá mbeadh, bheadh sí féin i gciorcal an aicsin i lár an tí
agus ag sníomh agus ag fí a snátha chomh maith leis an gcuid
eile acu. Agus bhí a fhios aici dá mbeadh gur léi a thitfeadh
breac mór na hoíche.
</par>
<par id="293" caibidil="Caib 6" leathanach="L 38">
#L 38
</par>
<par id="294" caibidil="Caib 6" leathanach="L 38">
Fair play don bhreac ní gan fhios dó a bhí an sruthlam ag rith
trí aigne na mná sa chúinne ná na saigheada a bhí á dteilgean ina
threo uaithi. Ach ba chuma anocht, dhéanfadh aon cheann de
na druideanna a bhí timpeall air an gnó i gcomhair na hoíche
seo. Chaithfeadh sé a bheith fial faoina chuid agus a thabhar-
taisí a roinnt leis an gcuid eile acu. Bheadh oíche eile aige.
Bheadh, a bhuachaill.
</par>
<par id="295" caibidil="Caib 6" leathanach="L 39">
#L 39
</par>
<par id="296" caibidil="Caib 7" leathanach="L 39">
Caibidil 7
</par>
<par id="297" caibidil="Caib 7" leathanach="L 39">
‘An Cháisc tagtha agus imithe gan aon phráta i dtalamh fós.’
</par>
<par id="298" caibidil="Caib 7" leathanach="L 39">
‘Níl. ná aon chuma air go mbeidh. Dhera. cuirfidh duine éigin
áit éigin iad. Ní bheidh aon easpa prátaí orainn, geallaim duit.’
</par>
<par id="299" caibidil="Caib 7" leathanach="L 39">
‘Rith go dtí an siopa is ea an saol ar fad inniu, is baolach. An
bhfuil aon chuimhneamh agat féin ar phíosa talún a dheargadh?’
</par>
<par id="300" caibidil="Caib 7" leathanach="L 39">
‘Is é an cuimhneamh is sia siar i mo cheann é. bíodh a fhios
agat. Sea, go raghainnse ag riastáil arís le mo ramhann mar a
dheininn fadó ...’
</par>
<par id="301" caibidil="Caib 7" leathanach="L 39">
Ná fuil céachtaí ann?’
</par>
<par id="302" caibidil="Caib 7" leathanach="L 39">
‘Tá, céachtaí meirge cheal capall chun iad a tharraingt.
Chaithfeá dul thar paróiste amach ag triall ar chapall treafa
inniu. Capaill folaíochta atá ag daoine anseo, is iad is fearr a
oireann dóibh. a deir siad. Tá galántacht ag baint leo faoina
gcuid iallaití— iallaití agus spoir is ea an saol atá inniu ann.’
</par>
<par id="303" caibidil="Caib 7" leathanach="L 39">
‘Tarraiceoirí mar sin?’
</par>
<par id="304" caibidil="Caib 7" leathanach="L 39">
‘Ní ligfinnse tarraiceoir isteach in aon ghort liom. Nach mó de
réabadh a dhéanfaidh sé sin ar ghort breá ná de dheargadh le
dealramh. Ciseacha ar fad a bhíonn ina dhiaidh. Tá sé maith go
leor do dhuine go bhfuil talamh spártha aige gur cuma leis
cinnfhearainn a bheith ar fuaid na ngort aige. Ach nuair atá do
ghoirtín beag caithfidh tú feidhm a bhaint as na haon orlach de.’
</par>
<par id="305" caibidil="Caib 7" leathanach="L 39">
‘Agus cad a dhéanfaidh tú leis mar sin?’
</par>
<par id="306" caibidil="Caib 7" leathanach="L 39">
‘É a scaoileadh amach seasc. mhuis, agus é a chur ar féarach
má fhaighim aoinne dó.’
</par>
<par id="307" caibidil="Caib 7" leathanach="L 40">
#L 40
</par>
<par id="308" caibidil="Caib 7" leathanach="L 40">
‘B'fhearra dhuit é a- dhíol le Gearmánach go mór is go fada.
Tá siad timpeall ansin ag baint na gcos dá chéile ag lorg
láithreacha tí.’
</par>
<par id="309" caibidil="Caib 7" leathanach="L 40">
‘Nár lige Dia dhom an Gearmánach ná aoinne eile acu sin.
Gallúnach is bladar iad sin ar fad nó go bhfaighidh siad ionad a
mbonn san áit, bíodh a fhios agat. Vaighear deilgneach ansin
agus fan amach uaim—sin é mar thá acu sin.’.
</par>
<par id="310" caibidil="Caib 7" leathanach="L 40">
‘Ach tá siad cheana ann agus cén mhaitheas duitse a bheith
ag smiotadh do chloiginn ar an gcloch. Mara bhfaighidh siad
uaitse é gheobhaidh siad ó dhuine éigin eile é.’
</par>
<par id="311" caibidil="Caib 7" leathanach="L 40">
‘Táim ag faire sa Tobar ar an gcúpla scraiste acu sin atá tar
éis ceannach anseo agus ní maith an earra iad. Bheadh fuar agat
a bheith ag brath ar dheoch uathu dá mbeadh spalladh ort.
Tugann siad an oíche caite chuige ar stól ar aon deoichín
amháin agus iad ag blaistínteacht air. Ba dhóigh leat gur leo an
stól féin tá siad chomh greamaitheach sin air.’
</par>
<par id="312" caibidil="Caib 7" leathanach="L 40">
‘Níl aon ramhann curtha i dtalamh ag Iarann féin fós i
mbliana?’
</par>
<par id="313" caibidil="Caib 7" leathanach="L 40">
‘Níl, ó b’annamh leis. Ach, ar ndóigh, ní hé atá ag cur aon
tinnis air. Agus dá mba é féin ní gá dó é. Ná ní fheadair aoinne
ach an teacht isteach atá aige sin ó stoc seasc. Agus ansin óna
bhád nuair a thagann an bhiaiste isteach is amach go hOileán
Ban.’
</par>
<par id="314" caibidil="Caib 7" leathanach="L 40">
‘Tá sé maith go leor fós, ach fan go dtiocfaidh Bod-Bod
laistigh de ...’
</par>
<par id="315" caibidil="Caib 7" leathanach="L 40">
‘Téanam ort abhaile. Is gearr go mbeidh an áit chomh seasc le
beirt againn féin.’
</par>
<par id="316" caibidil="Caib 7" leathanach="L 40">
D'imíodar orthu abhaile.
</par>
<par id="317" caibidil="Caib 7" leathanach="L 40">
Bhí Bod-Bod thiar ar shlip Bhéal Toinne ag cur a bháid i
bhfearas agus faobhar air. Bhí a fhios aige anois go raibh sé san
áit cheart— bhí an talamh braite aige. Bhí sé tar éis an-oíche a
bheith ina charbhán aige ar bheirt de na druideanna a bhí
timpeall air aréir roimhe sin. D’fhág sé ina gcodladh ina dhiaidh
iad agus ba dheas oiriúnach a bheidís arís aige i gcomhair na
hoíche.
</par>
<par id="318" caibidil="Caib 7" leathanach="L 40">
Ghabh Tadhg chuige anuas agus ní ag feadaíl ná ag amhrán a
</par>
<par id="319" caibidil="Caib 7" leathanach="L 41">
#L 41
</par>
<par id="320" caibidil="Caib 7" leathanach="L 41">
bhí sé ach cuma an tormais agus an chinn tinn air. Níorbh é a
haon aige é. ach nár thaitin an mhochóirí leis, agus bhí sé
moch- is é sin, moch do Thadhg, cé go raibh an ghrian in airde
go maith ar an spéir.
</par>
<par id="321" caibidil="Caib 7" leathanach="L 41">
‘An bhfuil aon deoir leighis agat. in ainm Dé?’ a dúirt sé.
</par>
<par id="322" caibidil="Caib 7" leathanach="L 41">
‘Leighisfidh an fharraige thú, agus an obair. Be goddam sure
they will. I work hard, I play hard. Agus caithfidh tusa a bheith
amhlaidh más maith leat a bheith ag obair domsa. . . I say, have
you ever been in one of these tubs?’
</par>
<par id="323" caibidil="Caib 7" leathanach="L 41">
‘I have,’ arsa Tadhg, mar dhia go raibh a chláirín déanta aige
ar an gcúram. Bhí sé cúpla babhta i naomhóig lena athair ach
níor ghráigh sé riamh é ach mar chaitheamh aimsire; b’fhéidir
bean strainséartha a thabhairt amach ag ceaidéireacht agus na
hiontaisí amuigh a thaispeáint di chun í a bhogadh i gcomhair
na hoíche. B’in a raibh ann. ‘Ambaiste, is fada ó thobán í seo,
bail uirthi,’ a dúirt Tadhg.
</par>
<par id="324" caibidil="Caib 7" leathanach="L 41">
Bhí druma mór buí íle ar an slip agus ba é céad.chúram
Thaidhg teacht faoi thíos, é a bhualadh ar a dhrom agus é a
leagadh isteach sa bhád. Ba é a dhícheall é agus bhain sé deoir
allais as. Is dócha go raibh fiche galún ann agus breis agus
bheadh air é go léir a dhortadh isteach i gcraos an bháid. Fuair
sé tonnadóir faoin ríseach inti agus b'iúd leis.
</par>
<par id="325" caibidil="Caib 7" leathanach="L 41">
Bhí an fear eile sínte ar a chraodó ar an slip amuigh agus faid
boid de thudóig á smalcadh aige ar a shuaimhneas. Léine
chacbhuí gharbh le muinchillí gearra air agus bríste glún den
earra chéanna. beilt agus búcla suaithinseach ag glioscarnaigh
faoin ngréin uirthi. Buataisí rubair ísle buí agus bonn garbh bán
fúthu. Truaill de leathar buí ar sileadh le cliathán na beilte agus
scian dhiamhair le lansa naoi n-orlach istigh inti. Raidhfil .22 le
ciandearcán istigh i gcás de leathar donn lena thaobh, agus
gléas ann.
</par>
<par id="326" caibidil="Caib 7" leathanach="L 41">
Bhí, agus gléas ina chraiceann féin chomh maith ag pot-
bhiathadh agus ag pótaireacht mheonúil. Cuma an duine air nár
thug aon drochúsáid riamh dó féin ach arbh é a thaithí mar sin
féin a mhianta go léir a shásamh, bachuma cé acu arbh é a
chorp nó a dhúil aigne a bheadh ag glaoch. Breill dhearg bhog
air agus a liopa íochtarach ar sileadh beagán leis mar a bhíonn
</par>
<par id="327" caibidil="Caib 7" leathanach="L 42">
#L 42
</par>
<par id="328" caibidil="Caib 7" leathanach="L 42">
ar dhuine ná raibh aon cheal riamh air. Súil neamhthruai-
mhéileach ina cheann agus sásamh gránna éigin á bhaint aige as
an gcruatan a bhí ag breith ar Thadhg uaidh amach. ‘Drochghéag.’
a dúirt Tadhg leis féin ach nár chuala aoinne é.
</par>
<par id="329" caibidil="Caib 7" leathanach="L 42">
Nuair a bhí an bád gafa gléasta ag Tadhg agus í oiriúnach
chun cur chun farraige is in é nuair a léim mo dhuine isteach
inti, bhrúigh cnaipe le hais leis istigh sa chábán agus b’eo léi
chun siúil agus gach aon léim as a cabhail aici le hocras farraige.
Líon sí an cuan le sobal gléigeal agus luaisc gach bád eile ar an
linn ag déanamh ar a bhéal amach. Níorbh é a dhearmhad gan
gabháil an-chóngarach do bhád Iarainn cois na slipe amuigh,
bhain suathadh aisti agus chorraigh. ionas gur smiot sí í féin ar
thaobh na slipe agus leacadh go maith í.
</par>
<par id="330" caibidil="Caib 7" leathanach="L 42">
Mar a bheadh an nimh ar an aithne, áfach. bhí Iarann thuas
agus ní gan fhios dó a chuaigh an cúram. Rith sé isteach agus
tharraing amach seanraidhfil .303 a bhí sa tigh aige ó aimsir na
trioblóide agus é lán de mheirg, chuir piléar ann agus scaoil sé
gaoth is grian trí bhád Bhod-Bod. nó Pus-Pus mar a bhí baistithe
anois uirthi ag an gcleas óg go léir.
</par>
<par id="331" caibidil="Caib 7" leathanach="L 42">
Ba é leonú Dé gur poll beag a chuir an piléar inti agus nach
aon duine den bheirt a bhí ar bord a buaileadh. Mar sin féin is
uile, chuir an méid seo deireadh leis an scléip agus leis an
bhfuadar ard, mar ná raibh aon chupán ar bord a thaoscfadh í
dá gcríochnódh sí an turas a bhí beartaithe di timpeall an
Oileáin, i gcás go raibh orthu filleadh. Ach ní raibh aon
fhianaise ag Bod-Bod gurbh é Iarann a dhein an t-ionsaí agus dá
bhrí sin bhí air a bhéal a choimeád dúnta agus é a bhrú ar a
chroí.
</par>
<par id="332" caibidil="Caib 7" leathanach="L 42">
Cleite eile bainte as eireaball Bhod-Bod, agus deireadh curtha
lena chuid eiteallaí go ceann tamaill arís.
</par>
<par id="333" caibidil="Caib 7" leathanach="L 42">
Tháinig an bád isteach agus tarraingíodh suas agus triomaíodh
í. Ní raibh an poll go dona ar fad cé go raibh sracadh beag.
déanta ar adhmad an phlainc máguaird aige. Dhéanfadh corc
agus cácar é agus ón uair go ndéanfadh níor ghá aon mhairg.
Ach, ar ndóigh, níorbh í seo cúis na mairge ná aon dul air. Ba é
an cleite eireabaill a bheith imithe an chuid ba mheasa den
scéal
</par>
<par id="334" caibidil="Caib 7" leathanach="L 43">
#L 43
</par>
<par id="335" caibidil="Caib 7" leathanach="L 43">
Shuigh Bod-Bod ar fhaobhar na slipe faid a bhí Tadhg ag
déanamh na cácála, agus thosaigh sé ag cogaint na círeach ar an
scéal go léir. B’fhéidir go raibh an iomarca fuadair faoi, fuadar
ná feadair b’fhéidir. An iomarca siúil. Tar éis an tsaoil ní raibh
ann ach strainséir dearg i measc daoine iargúlta. Bhí a gcuid
rialacha féin riamh ag treibh iargúlta. a ndlí féin agus dlí ná
tuigfí go róshoiléir ón dtaobh amuigh. Ba iad na rialacha sin
agus an dlí sin a choinnigh le chéile iad. a dhein pobal cúng
dlúthfhite díobh. Chun é a chur ar shlí eile, a dhein iargúlta iad.
Agus ba ar an iargúil a bhí a seasamh.
</par>
<par id="336" caibidil="Caib 7" leathanach="L 43">
Dá raghadh sé chun na nGardaí lena ghearán bhí a fhios aige
cén freagra a gheobhadh sé. An gáire dóite. gáire a bhí bunaithe
ar a dtaithí féin i measc na ndaoine seo. De dhlúth agus
d’inneach an phobail seo ab ea na Gardaí féin. Thuigeadar na
rialacha. Sea, dul go Béal Toinne ag déanamh fiosruithe?
</par>
<par id="337" caibidil="Caib 7" leathanach="L 43">
‘An bhfuil gunna d’aon tsaghas agatsa. a Iarainn?’
</par>
<par id="338" caibidil="Caib 7" leathanach="L 43">
‘Sea, gunna agamsa. Cé dúirt é sin leat?’
</par>
<par id="339" caibidil="Caib 7" leathanach="L 43">
‘Tá sé ráite.’
</par>
<par id="340" caibidil="Caib 7" leathanach="L 43">
‘Is iomdha rud a bhíonn ráite.’
</par>
<par id="341" caibidil="Caib 7" leathanach="L 43">
‘Tá barántas anseo agam chun an tigh a chuardach.’
</par>
<par id="342" caibidil="Caib 7" leathanach="L 43">
‘Cuardaigh leat. níl aoinne i mbun tú a stop.’
</par>
<par id="343" caibidil="Caib 7" leathanach="L 43">
Gan dabht. ní raibh aon ghunna faoi ia an tí. Bhí a fhios acu
siúd go maith ná beadh agus gur mhar a chéile dóibh tabhairt
faoin obair seo agus a bheith ag cuimilt a méire de chloich.
</par>
<par id="344" caibidil="Caib 7" leathanach="L 43">
‘Tusa an File anseo.’
</par>
<par id="345" caibidil="Caib 7" leathanach="L 43">
‘Tá an teideal agam.’
</par>
<par id="346" caibidil="Caib 7" leathanach="L 43">
‘Ar chualaís-se aon philéar á scaoileadh anseo inniu?’
</par>
<par id="347" caibidil="Caib 7" leathanach="L 43">
‘Piléar?’
</par>
<par id="348" caibidil="Caib 7" leathanach="L 43">
‘Sea, piléar; piléar as raidhfil.’
</par>
<par id="349" caibidil="Caib 7" leathanach="L 43">
‘A Mheig, cad mar gheall ortsa?’
</par>
<par id="350" caibidil="Caib 7" leathanach="L 43">
‘Mo chroí thú. ach níl an éisteacht agamsa anois a bhíodh.’
</par>
<par id="351" caibidil="Caib 7" leathanach="L 43">
B'in deireadh le fiosruithe. Níor ghá dul a thuilleadh.
</par>
<par id="352" caibidil="Caib 7" leathanach="L 43">
Sea, ba léir gur mar sin a bheadh, a dúirt sé leis féin. Agus
bheadh air tabhairt faoina chúram ar shlí eile ar fad. Fanacht
glan d’Iarann, b'in é an t-aon rogha a bhí aige,-fuineadh de réir
a chuid mine. Strainséir ab ea é féin agus ba chuma cad a
dhéanfadh sé ní raibh an bonn faoi san áit a bhí faoin bhfear
</par>
<par id="353" caibidil="Caib 7" leathanach="L 44">
#L44
</par>
<par id="354" caibidil="Caib 7" leathanach="L 44">
eile. Cad ina thaobh nár thuig sé é seo ó thúis? Mar sin,
chaithfeadh sé a bhonn a dhaingniú agus a leathnú.
</par>
<par id="355" caibidil="Caib 7" leathanach="L 44">
Níorbh aon easpa airgid a bhí air, bhí sé sin go maidí sceana
aige. Ní raibh aon bhaol ná go labharfadh an t-airgead seo fós
ach seans a thabhairt dó; níor theip ar an airgead riamh agus
b’in é a thaithí thall agus abhus. Chuimhnigh sé ar an dá
mhonarcha a bhí sa pharóiste, ceann na n-earraí iarainn nó
‘Geataí Buí Arda’ mar a bhí baistithe air agus ceann na
criadóireachta faoina theideal ard-nósach ‘Potaireacht na
Cúlóige?’ toisc é a bheith suite ar Ard na Cúlóige lastuaidh.
</par>
<par id="356" caibidil="Caib 7" leathanach="L 44">
Le Dúitseach ab ea ceann an iarainn, agus seisear fostaithe
aige ann, triúr Dúitseach eile agus triúr ón áit. Le Barra Bua,
Gaeilgeoir a bhí tar éis a chúl a thabhairt leis an saol mór ab ea
an Photaireacht. Bhí jab breá i gCorcaigh aige mar dhlíodóir nó
go bhfuair sé blaiseadh den “áit thiar’ mar a thugaidís sin go léir
air. Thug sé beirt chriadóirí óna bhaile dúchais leis. Gaeilgeoirí
eile a bhí tar éis cúladh ón saol, agus thógadar triúr eile isteach
ón áit ina dteannta- agus an dá mhonarcha bunaithe go huile
agus go hiomlán ar airgead stáit. Bhí Geataí Buí Arda ag
cailliúint airgid in aghaidh na bliana agus í ag brath ar dhéirc
Aire na Gaeilge de réir mar a bhíodh ag breith uirthi. Ag snámh
léi ar éigean a bhí ceann na potaireachta. B’fhuraiste labhairt leis
an mbeirt acu; labharfadh fiche míle punt go maith leo, nó sin é
mar a cheap mo dhuine.
</par>
<par id="357" caibidil="Caib 7" leathanach="L 44">
Leis an Dúitseach a labhair sé ar dtúis. Ní hé féin a chuaig
faoina dhéin, áfach; Tadhg a chuir sé chuige, an chos in ionad
an chinn.
</par>
<par id="358" caibidil="Caib 7" leathanach="L 44">
Bhí Tadhg an-shásta leis féin anois. An Captaen a bhí á
thabhairt ag a mhuintir féin air toisc gurbh é a bhí curtha i
bhfeighil an bháid ag Bod-Bod. Ach ní fostú ceart a bhí ann. Ní
raibh aon chártaí ann ná aon fhianaise eile go raibh sé fostaithe
in aon chor; gach aon rud taobh amuigh den dlí. Ba chuma le
Tadhg, b'in mar a b’fhearr leis é. Ní raibh ann ach postaire,
sceach i mbearnain, agus é ag obair ar phinginí suaracha. Ach
amháin go raibh an deol aige anuas air sin, agus é sin ag dul síos
ina phóca féin scun scan; pinginí pórtair agus leathair, mar a
thugadh sé ar an deol céanna. Chomh maith leis sin, bhí sé
</par>
<par id="359" caibidil="Caib 7" leathanach="L 45">
#L 45
</par>
<par id="360" caibidil="Caib 7" leathanach="L 45">
deaslámhach timpeall ar innill gluaisteán agus bhí sé ag
déanamh airgid ar an ealaín sin leis. Agus, gan dabht. nó go
dtiocfadh biaiste ghriothallach an tsamhraidh air d'fhéadfadh sé
fosciuird a thabhairt ar an nead fáinleoige a bhí i gCorcaigh aige
ag déanamh isteach ar dheireadh na seachtaine i gcónaí.
</par>
<par id="361" caibidil="Caib 7" leathanach="L 45">
Bhí Tadhg bearrtha go maith ina cháilíocht féin cé go raibh
daoine ann a mheas go raibh a chuid ar sileadh leis. Ní mar sin a
bhí ach é feistithe go maith nuair a d'oir dó agus é in ann dul
faoi bhráid daoine. Bhí aithne mhaith ar an Dúitseach aige mar
gur minic a bhriseadh seisean amach ó am go ham nuair a
bhuaileadh spreang bhailitheachta é don saol a bhí timpeall air,
cultúr nár thuig sé agus daoine nár thuig é. Agus ba mhinic a bhí
sé trí lá faoi loch nuair a bhuaileadh an teidhe sin é. Béarla
briste agus cúpla focal Gaeilge a bhí aige, ach thugaidís as é.
</par>
<par id="362" caibidil="Caib 7" leathanach="L 45">
‘You see, Teemothy, thees beesness is not doing good, tá a
fhios agat. But if your Buddy-Bud is weeling to talk turkey.
beidh mé sásta. ees that what you say?’
</par>
<par id="363" caibidil="Caib 7" leathanach="L 45">
Ní raibh Béarla róghalánta ar fad ag “Timothy’ féin ach bhí
gibris éigin aige a dheineadh a ghnó go breá dó.
</par>
<par id="364" caibidil="Caib 7" leathanach="L 45">
‘How much you want?’
</par>
<par id="365" caibidil="Caib 7" leathanach="L 45">
‘Ah. anois. I’m afraid your Buddy weel have to see me
heemself about that, tá a fhios agat. ’dtuigeann tú?’
</par>
<par id="366" caibidil="Caib 7" leathanach="L 45">
‘Tuigim, I stand under. I tell him that. Maybe he come
tomorrow. maybe tomorrow after.’
</par>
<par id="367" caibidil="Caib 7" leathanach="L 45">
‘That ees all right weeth me . . . you tell heem that.’
</par>
<par id="368" caibidil="Caib 7" leathanach="L 45">
‘Tá go maith, then.’
</par>
<par id="369" caibidil="Caib 7" leathanach="L 45">
‘Tá go maith. Thank You Teemothy.’
</par>
<par id="370" caibidil="Caib 7" leathanach="L 45">
Ní raibh lánchumhacht ag Tadhg aon cheannach a dhéanamh
ná fiú a oiread agus tairiscint. ach an talamh a bhriseadh dá
bhas. Ach bhí an talamh briste aige agus bhí sé sásta. Sin é a
dúirt sé le Bod-Bod maidin lá arna mháireach nuair a ghabh sé
chuige.
</par>
<par id="371" caibidil="Caib 7" leathanach="L 45">
‘Is dóigh liom go bhfuil fonn air díol.’ a dúirt sé leis.
</par>
<par id="372" caibidil="Caib 7" leathanach="L 45">
‘Go maith. Agus is mó ná sin an fonn a bheidh air díol san am
is go raghadsa faoina bhráid arís. I guess I’ll let him stew in his
own juice for a week or two; guess that should soften him up a
little more.’
</par>
<par id="373" caibidil="Caib 7" leathanach="L 45">
Agus sin mar bhí. Bhí sé beagnach trí seachtaine ina dhiaidh
sin nuair a chuaigh an máistir go dtí an Tobar oíche. go
speisialta chun bualadh le mo dhuine bocht a bhí á leigheas féin
i lár spraoi ann. Ní bheadh a fhios agat an ag dul isteach ann nó
ag teacht amach as a bhí sé. ach is cinnte go raibh sé ina
chuilithe. Ghabh an máistir chuige i ndeireadh na hoíche agus
chuir canúin air. Lean canúin canúin eile nó go raibh an
margadh déanta. Tarraingíodh seicleabhar amach agus bhí an
mhonarcha díolta sula raibh a fhios ag aon duine faic. Ná ní
bhfuair aoinne amach riamh ó shin cad a chuaigh an mhonarcha
chéanna.
</par>
<par id="374" caibidil="Caib 7" leathanach="L 45">
Bhí an Dúitseach bailithe leis as an áit faoi cheann seachtaine
ón oíchesin agus é buíoch go maith dá chosa as a bheith scartha
leis na ‘scraistí díomhaoine’ seo a bhí timpeall air.
</par>
<par id="375" caibidil="Caib 7" leathanach="L 45">
Ar ndóigh, b'fhearr as a bhí na hoibrithe anois mar bhí teann
ar a gcúlaibh. Cuireadh bainisteoir isteach os a gcionn agus bhí
cóir ghaoithe leo feasta.
</par>
<par id="376" caibidil="Caib 7" leathanach="L 45">
Cúpla lá ina dhiaidh sin a cuireadh Tadhg faoi bhráid Bharra
Bua. Fear stóinsithe diongbhálta go maith ann féin. duine nár lig
a Mham a chuid leis an gcat ná é féin ach a oiread. Bhí a aigne
déanta suas go maith aige siúd cad a bhí uaidh agus cad a bhí
roimhe a dhéanamh. Corca Chaoin a chur ar a bonnaibh ionas
go bhféadfadh a muintir taoide an Bhéarla a bhí ag brú anois
níos mó ná riamh orthu a throid leis na hairm chearta. is é sin.
neamhspleáchas aigne bunaithe ar neamhspleáchas eacnamaí-
ochta. B’in é a Bhíobla agus a Theagasc Críostaí. agus ar
chomha ná ar chleas ní ghéillfeadh sé.
</par>
<par id="377" caibidil="Caib 7" leathanach="L 45">
‘Sea. a Thaidhg. thug rud éigin thusa.’
</par>
<par id="378" caibidil="Caib 7" leathanach="L 45">
‘Thug. ambaist.’
</par>
<par id="379" caibidil="Caib 7" leathanach="L 45">
‘Níor ghá dom ach féachaint ort. Abair leat.’
</par>
<par id="380" caibidil="Caib 7" leathanach="L 45">
“A leithéid seo.’ arsa Tadhg go támáilte. “Tá a fhios agat go
bhfuil an áit eile ceannaithe ag mo dhuine.’
</par>
<par id="381" caibidil="Caib 7" leathanach="L 45">
“Ní haon nuacht é sin. Tá a fhios ag an saol é. Agus níl aoinne
á mhaíomh air. Madra ar trí cosa. ab ea“? Ní mar a chéile é sin
agus an gnó atá ar bun anseo. Gnó rathúil atá anseo againn. An
bhfuil a fhios aige é sin, n’fheadar?’
</par>
<par id="382" caibidil="Caib 7" leathanach="L 45">
‘Níl aon rud ná fuil a fhios aige siúd. a déarfainn.’
</par>
<par id="383" caibidil="Caib 7" leathanach="L 47">
#L 47
</par>
<par id="384" caibidil="Caib 7" leathanach="L 47">
‘Bhuel. cogar, an bhfuil a fhios agat cad a dhéanfair anois. a
Thaidhg. Beir ar eireaball ort féin agus stiúraigh do bhád thar
n-ais go Béal Toinne. Agus abair leis an mbas atá ort ná labhrann
an Corcaíoch seo leis na cosa faid is atá an ceann le fáil aige.
Más dóigh leis gur féidir leis mise agus mo chúram a cheannach
amach glanchúiteach caithfidh sé sin breith ar eireaball air féin
chomh maith agus é a tharraingt trína dhá chois. Ní chuige sin a
thángamairne anseo chun ár gcuid a ligean leis siúd, abair leis.’
</par>
<par id="385" caibidil="Caib 7" leathanach="L 47">
D'imigh Tadhg bocht leis go maolchluasach. cé nárbh aon
chuid dá chúram féin é. Thug sé éirim na cainte a bhí aige leis
an gCorcaíoch dá bhas chomh maith agus d’fhéad sé é. Ní
róshásta a bhí seisean agus níor cheil sé é.
</par>
<par id="386" caibidil="Caib 7" leathanach="L 47">
‘Foc an diabhail air,’ ar seisean. ‘Bainfeadsa cuid den stiúir de
sin fós agus smut den eireaball. Sure as Christ. beidh aithreachas
fós air agus ar aoinne eile acu who crosses my path.’
</par>
<par id="387" caibidil="Caib 7" leathanach="L 47">
Níorbh é deireadh an scéil fós é agus bhí eagla ar Bharra Bua
nárbh é. Bhí an t-airgead laistiar den eachtrannach agus faid a
bheadh bhí an bhagairt ann.
</par>
<par id="388" caibidil="Caib 7" leathanach="L 47">
Cúpla maidin ina dhiaidh sin d’oscail sé an páipéar áitiúil. Bhí
fógra ann ag lorg cead pleanála do thigh cónaithe thuas i mbun
an chnoic sa ghleann agus ar bhialann bheag in aice leis “ar
mhaithe le turasóireacht sa cheantar.’ Rianaíodh an paiste ina
raibh an dá thigh le cur suas agus nuair a chuathas ar thóir an
eolais fuarthas amach gur paiste é a raibh a theideal imithe i léig
agus ná raibh a fhios ag aoinne cé leis anois le ceart é. Le daoine
a bhí imithe go Meiriceá i bhfad siar ab ea é agus d’imigh a
theideal i ndearmhad.
</par>
<par id="389" caibidil="Caib 7" leathanach="L 47">
Maidin lá arna mháireach nuair a dhúisigh daoine cad a
bheadh ach carbhán suaithinseach Bhod-Bod agus é ina
sheasamh go gléineach istigh i lár an phaiste. agus é féin taobh
amuigh á ghrianadh féin. Ach bhí an bád fágtha i mBéal Toinne
thíos aige agus Tadhg ina bun. Agus iad araon chomh sásta lena
chéile, mar d’aithin Tadhg go raibh fear taobh thiar de anois a
bhí deacair a shárú. agus thug sé sin uchtach dó.
</par>
<par id="390" caibidil="Caib 7" leathanach="L 48">
#L 48
</par>
<par id="391" caibidil="Caib 8" leathanach="L 48">
Caibidil 8
</par>
<par id="392" caibidil="Caib 8" leathanach="L 48">
Toisc an dá fhoirgint a bheith taobh thuas de bhóthar ní raibh
moill ná trioblóid aige ag fáil cead pleanála dóibh araon. Agus
toisc ná raibh cruthúnas teidil ag aon duine ina choinne níor
cuireadh ina choinne. Ní raibh ann ach gur chuir an Corcaíoch
bocht litir go dtí Aire na Gaeilge ag gearán go mbeadh
drochthionchar ag an bhforbairt nua seo ‘ar shaol cultúrtha an
cheantair. agus gurbh é an trua go deo faid a théide a thabhairt
dó anseo; go raibh an áit á lot cheana féin ag cuairteoirí Béarla
agus má leanfadh an obair seo mar bhí gur gearr a bheadh aon
fhocal Gaeilge fanta san áit acu trí chéile.’ Ní bhfuair sé ach
admháil thirim ón Aire ar a litir ach gur ghabh sé buíochas leis
as a bheith chomh dúthrachtach mar gheall ar an gcúis. Agus, ar
aon nós. ná raibh aon dlí á bhriseadh agus ná raibh riail ná
reacht ann a thabharfadh cumhacht don Aire féin stop a chur
leis an bhforbairt seo. agus cúpla abairt eile á chur ó dhoras go
deas múinte.
</par>
<par id="393" caibidil="Caib 8" leathanach="L 48">
Bhí Bláithín imithe anois agus ní bheadh sí thar n-ais arís go
dtí Iarann go dtí lár an tsamhraidh. Bhí an Latrach folamh. Bhí
an saol folamh. Conas a chuirfeadh sé isteach an oíche gan í?
Conas a bheadh an lá aige? Gach aon tseachtain ní b’fhaide ná a
chéile nó go bhfeicfeadh sé chuige an bóthar aduaidh í.
</par>
<par id="394" caibidil="Caib 8" leathanach="L 48">
Idir an dá linn bhí an bonn á bhaint ag Bod-Bod uaidh lena
chúraimí. agus an dá rud ag baint codladh na hoíche de. Bhí
</par>
<par id="395" caibidil="Caib 8" leathanach="L 49">
#L 49
</par>
<par id="396" caibidil="Caib 8" leathanach="L 49">
cuan Bhéal Toinne faoi féin nó gur tháinig sé ann ach anois ní
raibh sé siúrálta de féin feasta fiú amháin sa mhéid seo. Bhí na
clócaí á leathadh agus an t-airgead á thaispeáint féin. D’fhéach
sé amach agus chonaic sé an File ag gabháil soir. Má bhí an File
ag gabháil soir bhí sé san am ag aon duine a bheith ag bualadh
bóthair. Bhí Tomás i ndoras an tséipéil nuair a shroicheadar go
léir an áit.
</par>
<par id="397" caibidil="Caib 8" leathanach="L 49">
‘Is fada mise ag labhairt ón altóir seo ar a bhfuil i ndán dúinn
anseo, ní abraím a bhfuil i ndán dúinn ina dhiaidh seo. Ach tá an
tuar faoin dtairngreacht siúrálta sa deireadh thiar mar atá a
fhios agaibh féin. Bhí cuid agaibh nár chreid mé. etc., etc.. etc..’
</par>
<par id="398" caibidil="Caib 8" leathanach="L 49">
Ach is taobh amuigh de dhoras an tséipéil a bhí an tseanmóin
cheart ag dul ar aghaidh, gach aoinne agus a chaibidil féin aige.
Ach ní raibh Bod-Bod istigh ná amuigh ná aon chuimhneamh
aige air. ‘Sea. go mbeinnse ag cur mo lae amú ag éisteacht le
sky-pilots mar é sin.’
</par>
<par id="399" caibidil="Caib 8" leathanach="L 49">
Lasmuigh a bhí Iarann inniu toisc na fáinleoige a bhí éalaithe
léi.
</par>
<par id="400" caibidil="Caib 8" leathanach="L 49">
‘Ní fheicim Bod-Bod inár measc. Ní fheadar cad a choinnigh
é?’
</par>
<par id="401" caibidil="Caib 8" leathanach="L 49">
‘Choinnigh an neafais. mhuis.’
</par>
<par id="402" caibidil="Caib 8" leathanach="L 49">
‘Ní choinníonn sé cuid againne as ar a shon sin.’
</par>
<par id="403" caibidil="Caib 8" leathanach="L 49">
‘On diabhal an bhfeadar. ach ní mhairfinnse gan teacht. Cad
a thugann tusa ann?’
</par>
<par id="404" caibidil="Caib 8" leathanach="L 49">
— “I láthair Dé go bhfuil an-cheist curtha agat orm. Is dócha
gurbh ait liom a bheith ag baile agus sibhse go léir anseo, ní
áirím a bhfuil istigh acu.’
</par>
<par id="405" caibidil="Caib 8" leathanach="L 49">
‘Cleas diagaithe iad sin atá istigh. Ní baol dóibh sin an lá
deireanach.’
</par>
<par id="406" caibidil="Caib 8" leathanach="L 49">
‘Deir an páipéar nach fada ó dheireadh an tsaoil é. Áirítear an
Satharn seo chugainn. Dream éigin atá thall.-i gCalifornia agus
tá sé déanta amach acu gurb é an Satharn Lá Philib an Chleite.
Tá siad go léir ag dul in airde ar chnoc éigin ann amáireach agus
na chúig lá a thabhairt ann ina dtroscadh..’
</par>
<par id="407" caibidil="Caib 8" leathanach="L 49">
‘Ambaiste, b’fhéidir gurb iad an dream ceart iad.’
</par>
<par id="408" caibidil="Caib 8" leathanach="L 49">
‘Ach conas a bheadh a fhios acu é ach a oiread linn féin?’
</par>
<par id="409" caibidil="Caib 8" leathanach="L 50">
#L, 50
</par>
<par id="410" caibidil="Caib 8" leathanach="L 50">
‘Dhera. caith uait sinne. Ní fheadramarna faic. Cuid againn
ná léann an páipéar féin.’
</par>
<par id="411" caibidil="Caib 8" leathanach="L 50">
‘Creideamh is ea an rud ar fad. a déarfainnse.’
</par>
<par id="412" caibidil="Caib 8" leathanach="L 50">
‘Mura piseoga é.’
</par>
<par id="413" caibidil="Caib 8" leathanach="L 50">
‘Tá sé déanta amach agamsa gur thíos a bheidh an spórt ar
fad. Agus gur fearr d’áit é ná an áit thuas.’
</par>
<par id="414" caibidil="Caib 8" leathanach="L 50">
‘Tá deireadh curtha leis na tinte acu; ní chloisfeá aon chaint
anois orthu acu.’
</par>
<par id="415" caibidil="Caib 8" leathanach="L 50">
‘Ná ar Liombó ná ar Phurgadóireacht.’ ,
</par>
<par id="416" caibidil="Caib 8" leathanach="L 50">
‘Tá purgadóireacht ár ndóthain anseo ag cuid againn gan a
bheith ag cuimhneamh ar a thuilleadh dhe a bheith romhainn
amach.’
</par>
<par id="417" caibidil="Caib 8" leathanach="L 50">
‘Cad ab áil liom ag caint. Mura mbeidh in airde romhamsa
ach naoimh is aingil agus a leithéidí eile níl aon chúram agamsa
ann. Chuirfidís as mo mheabhair mé.’
</par>
<par id="418" caibidil="Caib 8" leathanach="L 50">
‘Ní fheadar an labharfaidís leat? An mbeannóidís duit?’
</par>
<par id="419" caibidil="Caib 8" leathanach="L 50">
‘Tá a fhios agam go maith ná beannóidís do mo leithéidse.
Agus dá labharfaidís féin liom ní fheadar cad déarfainn leo.
Bheadh faitíos orm labhairt thar n-ais leo.’
</par>
<par id="420" caibidil="Caib 8" leathanach="L 50">
‘Ach labharfá leis an gcleas a bheadh thíos. an dóigh leat?’
</par>
<par id="421" caibidil="Caib 8" leathanach="L 50">
‘Deinim amach go mbeinn an-bhuannúil orthu sin, ar chuma
éigin; gurb iad mo dhaoine féin iad. Agus gurb iad mo leithéidí
atá thíos cheana ann.’
</par>
<par id="422" caibidil="Caib 8" leathanach="L 50">
‘Is é a chreidimse gurb é an stáitse is airde ar neamh atá
romhainne amach agus gurb iad an cleas eile a bheidh thíos.’
</par>
<par id="423" caibidil="Caib 8" leathanach="L 50">
Ní raibh aon fhocal as Iarann ach é ag éisteacht leo. Bhí a
ghuala le cúinne na binne aige agus a chaipín anuas ar a shúil
chlé chun ná dallfadh solas na gréine é. Miongháire á dhéanamh
anois is arís aige faoi na cainteanna aite. agus é ag cuimhneamh
ar Thomás istigh ag seanmóintíocht le daoine ná raibh puinn gá
acu leis. Anseo amuigh a bhí cúram do Thomás dá dtuigfeadh
sé é féin i gceart. Amuigh a bhí na breoiteacháin agus lucht an
amhrais agus an bheagáin creidimh. Ach féach go raibh a gcuid
suáilcí féin acu. an mheidhréis agus an t-éadrom croí. Agus a
ngardaí cosanta féin. an neafais agus an neamhaistear. Ní raibh
a fhios acu cad ina thaobh go rabhadar ar láthair an Aifrinn ná
cad a thug ann iad. Ach ba chuma leo. ní raibh sé ag cur aon
</par>
<par id="424" caibidil="Caib 8" leathanach="L 51">
#L 51
</par>
<par id="425" caibidil="Caib 8" leathanach="L 51">
tinnis orthu, nó b’in é mar cheapfá orthu. Ní raibh aon chosaint
ar a gcás acu ach ceap magaidh a dhéanamh de.
</par>
<par id="426" caibidil="Caib 8" leathanach="L 51">
‘Ná héisteodh sibh leis an bhfear istigh.’ arsa Iarann nuair a
bhraith sé ciúnas éigin ag teacht orthu.
</par>
<par id="427" caibidil="Caib 8" leathanach="L 51">
‘Nach ag caint leis féin atá an fear bocht sin. Sea, go bhfuil an
dream istigh ag éisteacht leis. an dóigh leat? Is ea is fada leo go
mbeidh sé críochnaithe chun dul agus cúpla taoscán a chaitheamh
siar thuas i dTobar na Croise.’
</par>
<par id="428" caibidil="Caib 8" leathanach="L 51">
‘Ach níl aon fhocal astu.’
</par>
<par id="429" caibidil="Caib 8" leathanach="L 51">
‘Sea. focal? Ní gá dóibh é faid a bheidh an callaire ag
caitheamh chucu. Agus nach chuige sin atá sé sin ann.’
</par>
<par id="430" caibidil="Caib 8" leathanach="L 51">
‘Níl aon chreideamh agatsa. a bhfuil a fhios agat.’
</par>
<par id="431" caibidil="Caib 8" leathanach="L 51">
‘Agamsa atá an creideamh ceart. Creidim ionam féin. Lasmuigh
de sin creidim sa ghaoth agus sa ghrian. san uisce agus san aer
atá timpeall orm. Cad ab áil liom d’aon ní eile faid a bheidh mé
anseo. Bíodh an deach ag an saol eile. Tá mo dhóthain á fháil ón
gceann seo agam.’
</par>
<par id="432" caibidil="Caib 8" leathanach="L 51">
Bhí Tomás fós ag cur as istigh.
</par>
<par id="433" caibidil="Caib 8" leathanach="L 51">
‘... Nuair a chuireas-sa cos san áit seo ar dtúis is é a dúrt liom
féin go raibh cuing le saol orm. go raibh an áit bocht i saibhreas
saolta ach go raibh saibhreas spioradálta ann ná raibh i mórán
áiteanna eile. Ach inniu tá rud nua ann. Tá trá éigin ag teacht ar
an spioradáltacht agus saint chun an tsaoil le feiscint i súile na
ndaoine. Tá saol nua ag brú is ag brú orainn agus tá a rian agus a
mharc soiléir go maith d’aoinne a bhfuil aon radharc ina cheann.
Is léir domsa ar na comharthaí go léir atá ann go sloigfidh taoide
rabharta an tsaoil nua seo sinn go léir trí chéile mura dtugaimid
aire do na suáilcí a bhronn Dia le dea-chroí orainn. Caithfimid
gníomhú le chéile ina choinne seo ...’
</par>
<par id="434" caibidil="Caib 8" leathanach="L 51">
Níor labhair aon duine de bhráithreachas na binne amuigh
faid a bhí an chaint seo ar siúl ag Tomás. Agus fiú amháin nuair
a bhí críochnaithe aige ní raibh mórán cainte as aoinne acu fós.
Ba iad cleas na gcaipíní is mó a bhí amuigh agus muintir Oileán
Ban ina measc. chomh maith le fodhuine den ghramaisc óg, is é
sin, aon duine acu a bhí sásta teacht go dtí an tAifreann in aon
chor. ba bheag é. An chuid acu ná raibh ann is ina gcodladh a
bhíodar. ag taibhreamh ar an oíche a bhí caite acu agus ar an
</par>
<par id="435" caibidil="Caib 8" leathanach="L 52">
#L 52
</par>
<par id="436" caibidil="Caib 8" leathanach="L 52">
oíche a bhí rompu amach. B’in é an Dia a bhí acu sin, Dia an
tsuáilcis agus an phléisiúir. Dia mór an tsaoil seo. Slánaitheoir
cumhachtach na fichiú aoise.
</par>
<par id="437" caibidil="Caib 8" leathanach="L 52">
Iarann a labhair sa deireadh.
</par>
<par id="438" caibidil="Caib 8" leathanach="L 52">
‘Tá duine éigin á fháil ón bhfear istigh. creidim.’
</par>
<par id="439" caibidil="Caib 8" leathanach="L 52">
‘Más ea. ní sinne é.’
</par>
<par id="440" caibidil="Caib 8" leathanach="L 52">
‘Tá sin siúrálta. Ach na daoine atá á fháil uaidh níl siad ag
éisteacht leis. Agus dá mbeadh féin ní mór an ceann a thógfaidís
dó.’
</par>
<par id="441" caibidil="Caib 8" leathanach="L 52">
‘An ndéarfá go bhfuil liobar éigin á fháil ag Peats an Tobair sa
chaint úd?’
</par>
<par id="442" caibidil="Caib 8" leathanach="L 52">
‘Déarfainn ná fuil sé glas air. é féin agus dioscó an diabhail úd
thuas aige. Mar ní fheadair aoinne cén raghas a chuireann an
ceol uafásach sin a bhíonn ann ar dhaoine óga. Cuireann sé an
fhuil suas ina gceann.’
</par>
<par id="443" caibidil="Caib 8" leathanach="L 52">
‘Cuireann. agus síos in áiteanna eile, mhuis. Pén sórt ceoil é
cuireann sé mo sheanuirlisí féin ag preabarnaigh. Ní haon iontas
cad a dhéanfadh sé leis an té ná fuil mórán smachta ar a
chúraimí aige.’
</par>
<par id="444" caibidil="Caib 8" leathanach="L 52">
‘Níorbh aon ní é sin nó go dtáinig Buddy Holly ar an láthair.
Deinim amach gurb é sin is mó a bhí á fháil ón bhfear istigh.’
</par>
<par id="445" caibidil="Caib 8" leathanach="L 52">
‘Tá sé bog air. Tá fuar aige a bheith leis siúd. Ní fios cá
stadfaidh sé sin fós. Creidim féin go bhfuil sé féin agus fear an
Tobair ar gor ar rud éigin. Bhíodar araon thuas an oíche eile
agus cogar mogar ceart acu le chéile.’
</par>
<par id="446" caibidil="Caib 8" leathanach="L 52">
‘Ní chuirfeadh sé aon iontas ormsa dá mbeadh an bheirt acu
sin i bpáirteacht le chéile fós sa Tobar. Agus tá a fhios agam cé
a bheidh thíos leis an margadh sin. fear na háite. Fear faobhair
is ea an strainséir sin, bíodh a fhios agat. Níl aoinne anseo
oiriúnach dó ach Iarann anseo. Ortsa atá ár seasamh. a Iarainn.
a bhuachaill. Agus mura seasóir. is faoi siúd féin a bheidh an
paróiste mar ritheann i ngiorracht aimsire.’
</par>
<par id="447" caibidil="Caib 8" leathanach="L 52">
‘Tá mo dhá dhóthain de theagmhálaí istigh liom. a déarfainn.’
arsa Iarann. “Ach ní hé deireadh an tsaoil fós é. gan dabht. Tá
teann ar a chúlaibh aige ach ní sheasóidh an teann sin dó gan na
daoine a bheith leis.’
</par>
<par id="448" caibidil="Caib 8" leathanach="L 52">
‘Is iad na daoine óga atá uaidh siúd.’
</par>
<par id="449" caibidil="Caib 8" leathanach="L 53">
#L 53
</par>
<par id="450" caibidil="Caib 8" leathanach="L 53">
‘Is iad. Is orthu atá sé ag obair. Tá a fhios aige ná fuil an
tathag iontu ná seasamh a gcirt; ná fuil uathu ach an oíche
anocht agus gan aon lá amáireach ann; an scilling ar an spric;
agus ná labhair ar an saol eile leo. Bídís aige sa diabhal. ach ní
bheidh cuid againne aige agus b’fhéidir go bhfuil troid roimhe
amach fós gan fhios dó.’
</par>
<par id="451" caibidil="Caib 8" leathanach="L 53">
‘Bhí an lá ann, a Iarainn, agus tá a fhios agatsa é, nuair a bhí
Gaeil in Éirinn beo, nach fada a bheifí ag cur suas lena gheáitsí
siúd, nach fada go mbeadh a thriopall in airde acu agus a
chroibh os a chionn.’
</par>
<par id="452" caibidil="Caib 8" leathanach="L 53">
‘Nach cuid den tseanbhraoid chéanna sinn féin fós? Nach sa
cheártain chéanna a deineadh faghairt orainn?’
</par>
<par id="453" caibidil="Caib 8" leathanach="L 53">
‘Mo dhá ghraidhin do ghéaga, a Iarainn, níor chaillis riamh é.
Ach tá taobh eile ar an mbileoig agus b’fhéidir nár chuimhnís in
aon chor air. Ceannóidh airgead aon rud. Ceannóidh sé
muintearas de shaghas fiú amháin i measc na n-aosánach. Fan
go mbeidh an t-athmháistir Tadhg ag teagmháil le muintir
Oileán Ban. Tá labhartha aige le cúpla duine acu cheana á
mbrath. Ach níl ann ach brath fós. De réir a chéile leaghfaidh
siad sin nuair a labharfaidh an t-airgead leo- ceannóidh sé sin
iad. bíodh a fhios agat.’
</par>
<par id="454" caibidil="Caib 8" leathanach="L 53">
‘Cén sórt airgid atá á thairiscint aige?’
</par>
<par id="455" caibidil="Caib 8" leathanach="L 53">
‘Níl aon tairiscintí fós ann. Níl ann fós ach caint.’
</par>
<par id="456" caibidil="Caib 8" leathanach="L 53">
‘Ach cad tá siad a lorg?’
</par>
<par id="457" caibidil="Caib 8" leathanach="L 53">
‘Ard go maith. cuid acu. Míle punt. a chloisim iad a rá.’
</par>
<par id="458" caibidil="Caib 8" leathanach="L 53">
‘Tá fuar acu. Fan go mbogfaidh an chéad duine. Sin é a
leagfaidh síos téarmaí an mhargaidh. an chéad duine a bhrisfidh.’
</par>
<par id="459" caibidil="Caib 8" leathanach="L 53">
‘An ndíolfása do chuid faoi bhun an mhíle. abair liom?’
</par>
<par id="460" caibidil="Caib 8" leathanach="L 53">
‘Mise. cad ina thaobh sá chugamsa agus gan mé ag cur isteach
ná amach ar aoinne. B’fhéidir go mbeinnse chomh stóinsithe
leis an bhFile istigh agus ná díolfainn ar ór ná ar airgead. Cad
déarfá leis sin?’
</par>
<par id="461" caibidil="Caib 8" leathanach="L 53">
‘Fastaím ó thuaidh. caint san aer. Coinnigh do chártaí le
t’ucht pé rud a dhéanfair. Is fada ó bhreith amuigh sibhse, beir
leat. Agus an ceart agaibh, is dócha.’
</par>
<par id="462" caibidil="Caib 8" leathanach="L 53">
‘Ar aon chuma. ní thiocfaidh aon raghas ceart ceannaíochta
air siúd nó go mbeidh biaiste an tsamhraidh ag druidim leis.
</par>
<par id="463" caibidil="Caib 8" leathanach="L 54">
#L 54
</par>
<par id="464" caibidil="Caib 8" leathanach="L 54">
Táimse ag fanacht leis an mbarr taoide rabharta agus ní
raghaidh mé ag trátháil go dtí sin. Bhronn Dia mo dhóthain
foighne orm.’
</par>
<par id="465" caibidil="Caib 8" leathanach="L 54">
Ní raibh an tAifreann thart fós ná aon dul air. Más ea. ní ar
Chaipíní na binne amuigh a bhí an mhoill go léir ag cur aon
tinnis ach ar chuid de na daoine a bhí ina bpríosúnaigh istigh. Lá
faoin dtor a bhí ag an gcleas amuigh, ag éisteacht leo féin. Ní
raibh ann ach uair sa tseachtain agus cár mhiste é sin. Bhí cuid
mhaith acu a mhothódh uathu é. Ceann d’ócáidí móra cuid-
eachtan na seachtaine ab ea é. Agus bhíodar ag an Aifreann. an
dtuigeann tú“? Dá gcasfá le haon duine acu ina dhiaidh sin ná
rabhadar sin é an uair a bheadh a fhios agat é. “Cad eile cá
mbeinn ach ag an Aifreann. a bhastúin? Ab ea is dóigh leat nach
aon Chríostaí mé?’ Bhí an ceart aige.
</par>
<par id="466" caibidil="Caib 8" leathanach="L 54">
Leis sin is ea a tharlaigh an phléasc- pléasc dhiamhair a
chualathas ar dhá thaobh an pharóiste. Bhí macalla uaithi ag
imeacht ar fuaid na gcnoc agus na bhfaillteacha. Agus níor
thúisce sin ná a thit carball mór cloiche anuas ón spéir agus
isteach trí cheann an tséipéil. Ach amháin le Dia nár dhein sí
aon ní ach an tslinn a pholladh agus gur fhan sí ansiúd in airde
sna hadhmadaí. Thit cipineach slinne ar fuaid an tséipéil istigh
agus gearradh cúpla duine.
</par>
<par id="467" caibidil="Caib 8" leathanach="L 54">
Chuir sé sin deireadh leis an Aifreann níos tapúla ná a dhein
Ite Missa est riamh é. Bhí tuargaint agus guailleáil cheart sa
doras ag daoine bochta ag gabháil amach agus iad ag baint na
sál dá chéile. fuil ar sileadh le cuid acu, mná ag olagón agus ag
caoineadh. leanaí óga agus gach aon scréach acu ag dul faoi
chosa daoine sa rabhaiteáil.
</par>
<par id="468" caibidil="Caib 8" leathanach="L 54">
Níor tháinig aoinne as chomh maith le lucht na binne gan
dabht. Bhíodar sin thiar ag an gcrosaire sula raibh leath na coda
eile amuigh.
</par>
<par id="469" caibidil="Caib 8" leathanach="L 54">
‘Dia a dhein é. is dócha. Ach cad ina thaobh nach fúinne a
thug sé?’
</par>
<par id="470" caibidil="Caib 8" leathanach="L 54">
‘Tá a fhios agamsa cén Dia a dhein é.’ a dúirt Iarann leo. “Dia
beag an Ghleanna thuas.’
</par>
<par id="471" caibidil="Caib 8" leathanach="L 54">
‘Cad chuige?’
</par>
<par id="472" caibidil="Caib 8" leathanach="L 54">
‘É a bheith ag bleaisteáil chloch ar láthair a thí.’
</par>
<par id="473" caibidil="Caib 8" leathanach="L 55">
#L 55
</par>
<par id="474" caibidil="Caib 8" leathanach="L 55">
cuimhn¡gh air sin Domhnach beannaithe Dé. Pé rud a
dúraís-se, a Iarainn, a bhuachaill, is é deireadh an tsaoil é“ sa
deireadh thiar.’
</par>
<par id="475" caibidil="Caib 8" leathanach="L 55">
‘Gurab é mhuis. más é seo an sórt saoil atá romhainn.’
</par>
<par id="476" caibidil="Caib 8" leathanach="L 56">
#L 56
</par>
<par id="477" caibidil="Caib 9" leathanach="L 55">
Caibidil 9
</par>
<par id="478" caibidil="Caib 9" leathanach="L 55">
Ní róshásta a bhí an File leis an saol a bhí ag teacht chun cinn
timpeall air. Ní mó ná sásta a bhí Meig a mháthair le cúrsaí ach
a oiread, ach go raibh an saol caite suas aici sin léi féin ar shlí.
Bhí a hainm déanta aici mar ná raibh ag aon bhean eile timpeall
uirthi ná ag aon fhear mórán ach a oiread. Ar aon chuma,
níorbh aon bhean í a théadh domhain i gcúraimí den tsórt seo, a
bolg a líonadh, a píp a lasadh. buíochas a ghabháil le Dia mór na
Glóire as a ghrásta agus as na suáilcí a bhronn sé uirthi agus a
thug di a hainm a bheith le leabhar a mhairfeadh ina diaidh. B’in
é a saol, gan cor ná casadh eile ann, cosán díreach simplí. dubh
is bán. Ní raibh léamh ná scríobh uirthi, rud a d’fhág nár léigh sí
a leabhar féin riamh. Ach bhí a fhios aici go raibh sé go maith.
nó gur cheap daoine eile go raibh sé go maith. Níorbh aon chúis
mhaíte riamh léi é mar shaothar— Dia a bhronn a gift uirthi agus
ní raibh sí féin ag santú aon mholadh as.
</par>
<par id="479" caibidil="Caib 9" leathanach="L 55">
Ba bheag an chosúlacht a bhí aici sa mhéid seo lena mac. Bhí
an saol á chiapadh sin. Is as an seanshaol a bhí sé fáiscthe agus is
air a b’fhearr a bhí sé in ann cur síos. Ach bhí an saol sin ag
sleamhnú uaidh anois le gach lá dá raibh ag imeacht. Agus ní
raibh a ainm déanta aige fós ach é ag maireachtaint ar scáth na
máthar, rud nár thaitin leis.
</par>
<par id="480" caibidil="Caib 9" leathanach="L 55">
‘An tusa mac Mheig?’ a deirtí leis.
</par>
<par id="481" caibidil="Caib 9" leathanach="L 55">
‘Bhuel. is í mo mháthair í. más ionann an dá ráiteas.’ B'in é an
freagra suaithinseach a bhíodh aige ar fhear na ceiste.
</par>
<par id="482" caibidil="Caib 9" leathanach="L 56">
#L 56
</par>
<par id="483" caibidil="Caib 9" leathanach="L 56">
Caibidil 10
</par>
<par id="484" caibidil="Caib 10" leathanach="L 56">
Ní róshásta a bhí an File leis an saol a bhí ag teacht chun cinn
timpeall air. Ní mó ná sásta a bhí Meig a mháthair le cúrsaí ach
a oiread, ach go raibh an saol caite suas aici sin léi féin ar shlí.
Bhí a hainm déanta aici mar ná raibh ag aon bhean eile timpeall
uirthi ná ag aon fhear mórán ach a oiread. Ar aon chuma,
níorbh aon bhean í a théadh domhain i gcúraimí den tsórt seo, a
bolg a líonadh, a píp a lasadh, buíochas a ghabháil le Dia mór na
Glóire as a ghrásta agus as na suáilcí a bhronn sé uirthi agus a
thug dia hainm a bheith le leabhar a mhairfeadh ina diaidh. B’in
é a saol, gan cor ná casadh eile ann, cosán díreach simplí, dubh
is bán. Ní raibh léamh ná scríobh uirthi, rud a d’fhág nár léigh sí
a leabhar féin riamh. Ach bhí a fhios aici go raibh sé go maith,
nó gur cheap daoine eile go raibh sé go maith. Níorbh aon chúis
mhaíte riamh léi é mar shaothar— Dia a bhronn a gift uirthi agus
ní raibh sí féinag santú aon mholadh as.
</par>
<par id="485" caibidil="Caib 10" leathanach="L 56">
Ba bheag an chosúlacht a bhí aici sa mhéid seo lena mac. Bhí
an saol á chiapadh sin. Is as an seanshaol a bhí sé fáiscthe agus is
air a b’fhearr a bhí sé in ann cur síos. Ach bhí an saol sin ag
sleamhnú uaidh anois le gach lá dá raibh ag imeacht. Agus ní
raibh a ainm déanta aige fós ach é ag maireachtaint ar scáth na
máthar, rud nár thaitin leis.
</par>
<par id="486" caibidil="Caib 10" leathanach="L 56">
‘An tusa mac Mheig?’ a deirtí leis.
</par>
<par id="487" caibidil="Caib 10" leathanach="L 56">
‘Bhuel, is í mo mháthair í, más ionann an dá ráiteas.’ B'in é an
freagra suaithinseach a bhíodh aige ar fhear na ceiste.
</par>
<par id="488" caibidil="Caib 10" leathanach="L 57">
#L 57
</par>
<par id="489" caibidil="Caib 10" leathanach="L 57">
Scáth na máthar, b’in é a bhí á mharú. Cén díobháil ach an
léann a bhí air féin. Ní hé léann na scoile, mar ná féadfadh an
máistir a bhí aige féin mórán a roinnt leis ar scoil toisc gan é a
bheith aige féin. Ba é an léamh a dhein sé féin taobh amuigh den
scoil agus ina diaidh a chuir an léann air. Scoláire Mheig a
thugadh cuid acu air le drochmheas cé nach le drochchroí é.
Píosa leibhéil a bhí ann ná téadh síos go rómhaith leis in aon
chor toisc ná raibh aon éirim ghrinn ann.
</par>
<par id="490" caibidil="Caib 10" leathanach="L 57">
Ach bhí an léamh déanta aige; Cúirt an Mheán-Oíche de
ghlanmheabhair aige ó bhí sé ar scoil; Aogán Ó Rathaille agus
Eoghan Rua Ó Súilleabháin sloigthe aige, cé gur bheag é a
mheas ar Eoghan bocht i gcomórtas.leis an bhfear eile. Piaras
Feirtéar, ‘rí na bhfilí,’ mar a thugadh sé air. Ba mhinic a
shamhlaíodh sé gurbh é féin Piaras ina athbhreith. Chreid sé go
láidir san athbhreith agus san athionchollú. Ní fhéadfadh an saol
leanúint ar aghaidh gan a leithéid seo de shnaidhm a bheith idir
na glúinte. Má thug glúin amháin taoiseach dúinn chaithfeadh
an taoiseach sin é féin a thaispeáint ar chuma éigin eile i bhfear
eile sa ghlúin a bhí chugainn. Bhí sé chomh mór sin ina ghin aon
bhroinne le Piaras, agus ar shlite le hAogán, go sceitheadh línte
uaidh trína chuid dánta féin a chéad tháinig as béal duine den
bheirt. Gheofá agus línte as an gCúirt ina dheilbh chomh maith.
Ach i gcónaí i gcónaí ní le haithris orthu é ach gur cheap sé
istigh ina aigne gurbh é féin a chéad chum iad, agus é sin go
macánta.
</par>
<par id="491" caibidil="Caib 10" leathanach="L 57">
Ní raibh an t-aitheantas a bhí tuillte aige fachta fós aige. Níor
thuig daoine a shaothar agus b'in é an chúis a bhí leis agus leis
an éagóir a bhí á dhéanamh air. ‘Lucht na neamhthuisceana i
gcumhacht.’ a deireadh sé, ‘is deacair don stróille a theideal a
fháil.’ Dhá líne filíochta a chaithfeadh sé a fhorbairt a thuilleadh
nuair a bheadh caoi aige air. Ach bhí sé róghnóthach faoi
láthair ag breithniú an tsaoil a bhí ag borradh chuige aníos agus
ag cur bréantais air de réir a chéile. Agus de réir mar a raghadh
an saol seo chun cinn is ea is lú a bhí a sheans ag dul, ag caolú
siar chun an eireabaill.
</par>
<par id="492" caibidil="Caib 10" leathanach="L 57">
Bhí tosach an Mheithimh anois ann agus bogadh agus
breáthacht ag teacht. Bhí fochuairteoir á thaispeáint féin go
</par>
<par id="493" caibidil="Caib 10" leathanach="L 58">
#L 58
</par>
<par id="494" caibidil="Caib 10" leathanach="L 58">
mórmhór ó Aoine go Domhnach. Ach níor mhór é meas an
Fhile ar a bhformhór. Iad gan léann gan Gaeilge. Préacháin
dhubha gan phréamhacha. Cuid acu ag teacht agus gan a fhios
acu gurbh í an Ghaeilge teanga na háite, murab ionann is fadó
nuair a bhíodh piardaí móra an léinn ag tarraingt ar an áit agus
suim acu i gcainteoirí maithe agus i ndea-Ghaeilge. Dá seasódh
sé féin inniu i lár a phobail-é féin, oidhre na bhfilí móra— ní
aithneodh aon duine de na fámairí diaile seo é. Ní aithneoidís
Meig féin. Ní raibh aon dabht anois air, ba é Bod-Bod an saol
nua, é féin agus a leithéidí. Agus an cleas óg a bhí ag lútáil na
gcos acu.
</par>
<par id="495" caibidil="Caib 10" leathanach="L 58">
Bhí leath na dtithe agus na ngabháltas ar Oileán Ban
ceannaithe ag Bod-Bod anois agus gan aon tuairim ag aon duine
cad a bhí fachta ag an dara duine ara chuid féin uaidh. Ba dhiail
an tseift í. ‘Is cuma nó muc Bod gan seift,’ a deireadh Tadhg,
mar ba é féin a bhí ag déanamh an mhargaidh leo duine ar
dhuine gan a rún a ligean le haoinne acu.
</par>
<par id="496" caibidil="Caib 10" leathanach="L 58">
‘Is dócha gur fiú sé chéad mo chuidse istigh ann,’ a déarfadh
ainniseoir bocht le Tadhg.
</par>
<par id="497" caibidil="Caib 10" leathanach="L 58">
“Sé chéad? Ní fiú sé chéad a bhfuil ann acu trí chéile. Is mar
dhéirc oraibh atá sé siúd á gceannach. Agus níl sé meáite ar níos
mó ná dhá cheann eile a thógaint. Cén mhaitheas dó iad ar an
airgead, talamh is tithe atá caite uaibh agaibh, ab ea go
raghaidís sé chéad an ceann. Go bhfóire Dia ort, a dhuine,
bíodh ciall éigin agat. Trí chéad. tóg nó fág. Níl mórán aimsire
agamsa le caitheamh ag margáintíocht a thuilleadh leat.’
</par>
<par id="498" caibidil="Caib 10" leathanach="L 58">
B'in é an cur chuige a bhí ag Tadhg ar chomhairle an mháistir
gan dabht, margadh ceannaitheora a dhéanamh de agus cúngú
isteach orthu ionas go gcaithfidís scaradh. Agus dheineadar.
Agus duine ar dhuine acu ag ceilt a phraghais féin le náire ar a
laghad saothraithe a bhí déanta aige féin. i
</par>
<par id="499" caibidil="Caib 10" leathanach="L 58">
Bhí a chuid oibre déanta chomh críochnúil sin ag Bod-Bod
orthu ná raibh sé ag dul faoi bhráid aon duine eile acu feasta
ach ligean dóibh teacht ar a nglúine sa ghuta chuige ag achairt
air a gcuid a cheannach uathu. An boc á ligean air gur bheag é a
shuim feasta ina raibh fágtha, agus cad ina thaobh nár
thángadar chuige nuair a bhí sé d’iarraidh a bheith níos
</par>
<par id="500" caibidil="Caib 10" leathanach="L 59">
#L 59
</par>
<par id="501" caibidil="Caib 10" leathanach="L 59">
déirciúla leo. ‘Nuair a bhí fonn ormsa é a cheannach ní raibh
fonn oraibhse é a dhíol. Oraibh féin bíodh anois.’ Bhíodar ag
ithe mhíne as a láimh.
</par>
<par id="502" caibidil="Caib 10" leathanach="L 59">
Bhí a fhios ag an bhFile gur mar seo a bhí anois agus is in ísle
brí agus misnigh a bhí sé ag dul maidir lena ghabháltas féin agus
a mháthar ar Oileán Ban a choinneáil. De réir na ráflaí a bhí
cloiste aige ní dhéanfadh a íobairt aon difir mar is ar dhríodar
an mhargaidh a bhíodar go léir ag obair anois. Bhí a ghreim
istigh ag an strainséir ann agus níor ghá dó ach an chuid eile acu
a fhógairt in ainm an diabhail.
</par>
<par id="503" caibidil="Caib 10" leathanach="L 59">
Thosaigh sé ag smaoineamh ar a chás. Bhí abhar dáin den
scoth aige sa tragóid uafásach a bhí titthe in aon scamall amháin
ar a áit dhúchais. D’fhéach sé uaidh isteach ar an áit. Bhí sí
ansiúd go huaigneach agus go haonarach. “Mo chlann féin a
dhíol a máthair,’ a dúirt sé leis féin. Agus ansin d’fháisc sé dhá
líne filíochta amach as íochtar a phutóige:
</par>
<par id="504" caibidil="Caib 10" leathanach="L 59">
‘Deor níor fágadh i gclár do bhrollaigh mhínghil
</par>
<par id="505" caibidil="Caib 10" leathanach="L 59">
Nár dheolsad ál gach crána coigríche.’
</par>
<par id="506" caibidil="Caib 10" leathanach="L 59">
Ní raibh a fhios aige ná gurbh é féin a chum iad. bhíodar chomh
nótálta sin. An-shásta leis féin a bhí sé.
</par>
<par id="507" caibidil="Caib 10" leathanach="L 59">
Ar bhonn prionsabail agus ós rud é go raibh sé fógartha go
poiblí cheana aige. áfach. ní dhíolfadh sé a chuid den tsean-
chráin le haon duine. Bhí na siní deiridh fágtha faoi bhainne fós
aici agus faid a bheadh bheadh sé féin ar a cheann féin in
éineacht lena mháthair. Ba shilte an dream daoine a thug suas
na siní tosaigh. áfach. agus ba mheata. gan a bheith i gceist ach
a raibh de theideal tarraingthe ag a mháthair féin dóibh mar
chine. Bhí a mhalairt de chúiteamh tuillte aici.
</par>
<par id="508" caibidil="Caib 10" leathanach="L 59">
Ba chuma, bhí abhar dáin aige. dá bhféadfadh sé cuimh-
neamh ar an gcéad líne ... sea, cuimhneamh ar an gcéad líne.
B'in í a mharaíodh i gcónaí é. Dá mbeadh an chéad líne agam
thitfeadh an dara líne isteach ina háit féin, agus gach ceann eile
acu siar go heireaball. Ach bhí an chéad líne ag dul de. Ná bac
sin, tiocfaidh sí. agus nuair a thiocfaidh is fiú fanacht léi.
</par>
<par id="509" caibidil="Caib 10" leathanach="L 59">
‘Cad a dhéanfam leis an áit istigh, a Mheig?’
</par>
<par id="510" caibidil="Caib 10" leathanach="L 59">
‘Mo dhaigh. tú féin agus an áit istigh. Nach leat féin é. chun
pé ní is maith leat a dhéanamh leis. Ná fuil fios t’aigne féin agat.
</par>
<par id="511" caibidil="Caib 10" leathanach="L 60">
#L 60
</par>
<par id="512" caibidil="Caib 10" leathanach="L 60">
B'fhéidir go scríofá dán air, agus an dán a dhíol le duine éigin!’
Searbh go maith.
</par>
<par id="513" caibidil="Caib 10" leathanach="L 60">
‘Níor chaillis do chuid searbhais riamh, a mháthair mo chroí.’
</par>
<par id="514" caibidil="Caib 10" leathanach="L 60">
‘Ná díolfá é mar sin, ar nós na coda eile acu. Nach beag
scrupall a bhí orthu sin nuair a fuaireadar boladh an airgid.’
</par>
<par id="515" caibidil="Caib 10" leathanach="L 60">
‘Ó, a Mheig a chroí, tá níos mó ar an saol ná airgead. tá a fhios
agat. Ponc den dlí is ea an tseilbh. Ní fheadaraís cén cor a
thiocfadh sa tsaol fós an té a mhairfeadh leis. Agus ar aon
chuma. tá sé ráite go poiblí agam ná díolfad é.’
</par>
<par id="516" caibidil="Caib 10" leathanach="L 60">
‘Aoinne nach féidir leis dul siar ar a fhocal ní don saol seo atá
sé ceaptha. Ach ní rabhais-se oiriúnach riamh dó agus ní bheir
faid mhairfir.’
</par>
<par id="517" caibidil="Caib 10" leathanach="L 60">
‘Níl sé ag cur mórán tinnis orm ach ag tagairt don scéal. Níor
mhaith liom a bheith fágtha ar chloch thráite agus an chuid eile
acu ag fonóid fúm.’
</par>
<par id="518" caibidil="Caib 10" leathanach="L 60">
‘An lá ná beid á dhéanamh sin díol stoc agus ceannaigh lón.
Dála an scéil, cad tá meáite ag an stail sin a dhéanamh leis an áit
tar éis a bhfuil dá chuid airgid suncálta aige ann?’
</par>
<par id="519" caibidil="Caib 10" leathanach="L 60">
‘Ó, mo chroí thú, tá na ráflaí ann agus iad go láidir ann. agus
bonn leo. a deirtear liom ...’
</par>
<par id="520" caibidil="Caib 10" leathanach="L 60">
‘Abair leat.’
</par>
<par id="521" caibidil="Caib 10" leathanach="L 60">
‘Oileán fís agus feise a dhéanamh de, mar a dúirt an file fadó.’
</par>
<par id="522" caibidil="Caib 10" leathanach="L 60">
‘Nach breá ná fuil aon rud i do cheann agus ná raibh riamh
ach filí agus filíocht. Ní thuigim an chaint. Chuireas ceist ort
agus ní bhfuaireas aon fhreagra le dealramh.’
</par>
<par id="523" caibidil="Caib 10" leathanach="L 60">
‘Ó, a Mham a chroí, tá rudaí áirithe agus b’fhearr go mór is go
fada gan iad a lua in aon chor. Tá sé feicthe le do dhá shúil agat
féin anseo le cúpla seachtain go bhfuil mná óga iasachta isteach
is amach ina bhád aige, agus gur mó a bhíonn ag dul a chodladh
ortsa i lár na hoíche ná mar a bhíonn orthu sin i lár an lae
ghléigil. Nach maith atá a fhios agat go bhfuil a chúram féin aige
siúd dóibh sin. Níl agat ach féachaint isteach as seo aon oíche
agus chífidh tú an áit faoi bharr lasrach. Agus dá mbeadh gloiní
maithe láidre agat chífeá rudaí ar siúl istigh ar an dtráigh ann ná
ceadódh do Theagasc Críostaí duit. An gá dom dul a thuilleadh?
Níl anseo ach an chéad chaibidil den leabhar: Mná ina
ngiordaithe faoin ngréin. Tá sé agam sa deireadh ... an chéad
</par>
<par id="524" caibidil="Caib 10" leathanach="L 61">
#L 61
</par>
<par id="525" caibidil="Caib 10" leathanach="L 61">
líne ... an chéad líne. Níl aon teora le gor ceart a dhéanamh ar
rud. Nuair a dheintear saolaíonn sé uaidh féin ...’
</par>
<par id="526" caibidil="Caib 10" leathanach="L 61">
‘Beannacht Dé leis an seanshaol, más mar sin atá.’
</par>
<par id="527" caibidil="Caib 10" leathanach="L 61">
‘Ná fuilim á rá leat nárbh é Oileán Ban riamh i gceart go dtí
anois é. Oileán Ban, ar mo leabhar breac. Mná ina ngiordaithe
faoin ngréin. dá bhfeicfeá féin mar do chonac. tráth is mé liom
féin, i ndeireadh lae ar thaobh cnoic ...’ Bhí a fhios aige go
dtiocfadh sé ... bhí a fhios aige go maith é.
</par>
<par id="528" caibidil="Caib 10" leathanach="L 61">
Ní raibh saol Thaidhg ag aoinne anois le cúpla seachtain.
Isteach is amach le Pus-Pus agus í lán de phussy-cats de ló is
d’oíche. A phá ar a bhois aige uair sa tseachtain anuas ar a
chúpla punt deoil; ní raibh aoinne bocht ar a chine.
</par>
<par id="529" caibidil="Caib 10" leathanach="L 61">
Seachtar pussy-cats ar fad a bhí ann agus iad á ngrúmáil i
gcomhair an tsamhraidh. Tadhg agus a mháistir istigh leo agus
iad sínte amach ag beirt acu ar an bhfód glas gan luid na ngrást
orthu, agus an bheirt fhear ag cur ola cumhra faoi gach ball dá
gcorp agus cuimilt agus dingeadh á thabhairt acu dóibh ó
cheann go heireaball. Níl aon dul ná go mbeidís oiriúnach go
maith chun ráis nuair a thosódh an bhiaiste.
</par>
<par id="530" caibidil="Caib 10" leathanach="L 61">
‘Gee, Tadhg, this is the sweet life, ain’t it?’
</par>
<par id="531" caibidil="Caib 10" leathanach="L 61">
‘Tis. ambaist, surely to God.’
</par>
<par id="532" caibidil="Caib 10" leathanach="L 62">
#L 62
</par>
<par id="533" caibidil="Caib 11" leathanach="L 61">
Caibidil 11
</par>
<par id="534" caibidil="Caib 11" leathanach="L 61">
Lár an Mheithimh agus aimsir aoibhinn ghrianmhar ann. Dá
seasófá ar bharr Chnoc na Sí agus féachaint uait ó dheas agus ó
thuaidh ní bheadh gort faoi bhláth an phráta ná faoi gheamhar
arbhair le feiscint agat. Ní raibh ann ach glas an fhéir ar fad
agus stoc, seasc agus eile, go glúine i bhféar. Bhí sadhlas bainte
de roimhe sin gan dabht, rud a chuir lena ghlaiseacht agus lena
bhoirbe. Parthas féir a bhí ann agus gan aon bhráca ag baint leis
an saol a lean é sin. Gan faic ach ba a thabhairt isteach maidean
is tráthnóna agus na meaisíní crúite a bhualadh orthu. Fuarthóirí
i ngach aon tigh chun an bainne a choinneáil ina cheart don
uachtarlann a bhí leathchéad míle ó bhaile agus a chuireadh
taincéirí móra go dtí gach doras sa pharóiste ag triall ar thoradh
na bó.
</par>
<par id="535" caibidil="Caib 11" leathanach="L 61">
Saol an mhadra bháin a bhí ann. Gach aon duine ar an deol ó
chríochnaigh biaiste na bliana anuraidh go dtí tamall gearr ó
shin nuair a cuireadh ar fionraí arís go ceann tamaill eile é.
Feirmeoirí troma ar chuid acu seo, fiche bó ag cuid acu agus
breis._Gluaisteán i ngach tigh agus an dara ceann ag tithe anseo
agus ansiúd.
</par>
<par id="536" caibidil="Caib 11" leathanach="L 61">
An bradán féin faoi lántseol anois le tamall, ní bheadh air sin
ach biaiste ghearr. Ach bhí gach aon óigfhear sáite ann agus
cuid acu ag déanamh céad punt san oíche, i gcás go rabhadar
bog ar chúrsaí deoil faid a mhairfeadh an fharraige ag tál orthu.
</par>
<par id="537" caibidil="Caib 11" leathanach="L 63">
#L 63
</par>
<par id="538" caibidil="Caib 11" leathanach="L 63">
Báid ag imeacht ar tiomáint, agus ar dúthiomáint uaireanta, á
fhéachaint le chéile béal an chuain amach agus gan aon ghá leis
an bhfuirseadh go léir. Cuid de mhire na hóige a bhí anseo,
teaspach dearg, cuid eile de.
</par>
<par id="539" caibidil="Caib 11" leathanach="L 63">
Bhí Tomás thuaidh ag faire_ar an saol ag fairsingiú timpeall
air, ag athrú leis le gach bliain dá raibh ag imeacht, agus ag
sleamhnú uaidh ar shlite eile. Ba mhaith a thuig sé é seo, an
sleamhnú uafásach seo, sciorradh an rachmais agus an oll-
mhaithis. Bhí deireadh ag teacht anois, a dúirt sé leis féin, le
saol an Chríostaí bhoicht ar a phaidrín ar thaobh cnoic nár
cheistigh aon rud riamh ach a bhí ag baint a choiscéime as ar a
shlí bhocht féin chun Dé; an duine bocht nár bhraith aon ní i
ndán dó ar an saol seo ach ag cur a dhóchais ar fad sa
tsíoraíocht mar a raibh suaimhneas ó phianta an tsaoil seo
geallta agus curtha in áirithe dó.
</par>
<par id="540" caibidil="Caib 11" leathanach="L 63">
‘Ní fheadar,’ a dúirt Tomás leis féin as a mhachnamh, ‘ní
fheadar ná go mb’fhéidir má thagann siad slán tríd an rabharta
rachmais seo atá faoi láthair acu gurbh fhearr de Chríostaithe a
dhéanfaidís ná an ghlúin a bhí imithe. Ar a laghad, an chuid acu
a thiocfadh as, thosóidís ag ceistiú, agus níor mhiste é sin.
Bheidís faghartha i dtine an amhrais agus an ainchreidimh agus
nuair a thiocfadh sin bheadh air féin athsmaoineamh a dhéanamh
ar a pháirt ina measc.
</par>
<par id="541" caibidil="Caib 11" leathanach="L 63">
‘Agus ar aon chuma, b'fhéidir nach aon díobháil cuid againn
féin a chur ag smaoineamh orainn féin agus ar ár ról chomh
maith. Ag ainliú atáimid riamh. Níor mhiste dá mba i lár taoide
nó srutha a bheimis ag ainliú ach is i bhfarraigí ciúine ar fad a
bhíomar á dhéanamh. Ní raibh aon strus ag breith orainn.
B’fhada idir é agus aimsir Chríost agus a chuid iascairí ag
tarraingt go teann in aghaidh an tsrutha de shíor is de ghnáth.
Bhíodar sin faghartha i dteallach an chruatain rud a d’fhág a
mharc ar an eaglais ar fad ina ndiaidh.’
</par>
<par id="542" caibidil="Caib 11" leathanach="L 63">
Ní raibh aon eagla ar Thomás ach go mb’fhéidir go raibh na
hathruithe a bhí ag teacht ró-obann agus ná féadfadh daoine
snámh. Go mbáfadh an tonn bháite iad, go súfaí an dé astu agus
ná beadh aon tathag fágtha iontu chun téarnaimh. “Ach cén
tairbhe domsa a bheith ag smaoineamh mar seo mura bhfuil
</par>
<par id="543" caibidil="Caib 11" leathanach="L 64">
#L 64
</par>
<par id="544" caibidil="Caib 11" leathanach="L 64">
m'easpag agus na heaspaig eile coiscéim chun cinn orm?’
</par>
<par id="545" caibidil="Caib 11" leathanach="L 64">
Bhí Iarann féin ag déanamh a mharana ar cheisteanna mar
iad seo. rud a b’annamh leis. Ach ba é Bod-Bod agus a chúraimí
saolta a bhí á mharú sin. Bhí bád eile ordaithe aige siúd anois
chun freastal ar an dtrácht a bhí dúisithe aige féin le fógraí i
dtíortha thar lear. Sasana. an Fhrainc agus an Ghearmáin go
mórmhór. Fógraí mar:
</par>
<par id="546" caibidil="Caib 11" leathanach="L 64">
‘Come to Paradise Island—lovely Lady Island as the locals
so quaintly call it—come and taste the sweet life as it must
have been in the Garden of Eden. Come and watch the
natives in their aboriginal surroundings, speaking a language
the English do not know. Take a break from your
humdrum life and taste life as it really is on Paradise
Island.’
</par>
<par id="547" caibidil="Caib 11" leathanach="L 64">
Bhí teileafón curtha isteach sa bhialann anois. rud ná raibh le
fáil ag na “natives’ ar ór na cruinne. dá mbeadh anam duine féin
ag brath air, rud a bhí go minic. Bhí gach aon hap ag an bhfón
céanna ó dhubh dubh. cén sórt áite é, cén sórt daoine iad. cén
sórt “sweet life’ a bhí i gceist sna fógraí?
</par>
<par id="548" caibidil="Caib 11" leathanach="L 64">
Bhí triúr cailíní ón áit fostaithe sa bhialann cheana féin aige.
Nóra ina measc. Nóra bhocht agus a croí ar a bois aici féachaint
cathain a thabharfadh Bod-Bod cuireadh chun leapa di. ‘Aon
oíche amháin,’ a dúirt sí léi féin, ‘agus bheinn sásta. Aon
leathuair an chloig amháin féin.’
</par>
<par id="549" caibidil="Caib 11" leathanach="L 64">
Ach bhí fuar aici. Bhí máistir na ndruideanna róghafa lena
raibh de bhaineannaigh timpeall air féin. Mar sin féin. ní raibh
Nóra ag imeacht gan fhios dó ná aon dul air. Is ea a bhí sí ar
fuarstóras aige ag fanacht le lá na coise tinne. Bhí sí ar an méir
fhada. Agus maidir le Nóra de. dá mbeadh a fhios aici an méid
sin féin is í a bheadh breá sásta. Is suarach an crústa a shásaíonn
an t-ocrach.
</par>
<par id="550" caibidil="Caib 11" leathanach="L 64">
Maidir leis an monarcha de, ní raibh fágtha ansin anois ach
aon Dúitseach amháin. an fear ceannais, fear an eolais . . . Ba
dheacair dó oilteacht an Dúitsigh seo a cheannach gan é a
fhostú agus is mar sin a bhí sé fágtha ann. Garsúin na háite a bhí
ag obair faoi agus pingin dheas dóibh as a saothar. Bhíodar
sásta.
</par>
<par id="551" caibidil="Caib 11" leathanach="L 65">
#L 65
</par>
<par id="552" caibidil="Caib 11" leathanach="L 65">
Ní hamháin sin, ach nuair a chonaic an cleas óg ar fad na rudaí
a bhí ag tarlú, is é sin, oscailtí á dtabhairt dóibh féin nuair a
thagaidís chun cinn faoi Bhod-Bod, bhí dóchas ag teacht dóibh.
Bhí breis mheasa ag teacht acu orthu féin. agus breis dhóchais
as an saol a bhí á gheallúint dóibh i bpearsain an strainséara seo.
Ní bhfuaireadar faic ó aoinne riamh cheana nó go dtáinig sé ar
an bhfód. Ba é a Slánaitheoir é agus a bhfuascaltóir. An cúpla
feirmeoir le dealramh a bhí sa pharóiste bhí airgead ar a
fhaobhar acu sin ag bailiú snasa istigh i bpócaí an bhainc, gan
iad sásta aon rud eile a dhéanamh leis ach ligean dó a bheith ag
carnadh leis ar bheagán proifide, cúig faoin gcéad nó mar sin.
Bhíodar seo beag beann ar dhaoine bochta ar theastaigh obair i
mbéal a ndorais féin uathu. Agus rud eile mar gheall ar an
bhfear nua, ba chuma leis deol agat nó uait ba é an t-airgead
céanna é agus is fada go ligfeadh sé do rún le píléir ná le
prócadóir. Bhí glas ar gach rún ag Bod-Bod.
</par>
<par id="553" caibidil="Caib 11" leathanach="L 65">
Ba í Nóra a bhí curtha i bhfeighil na bialainne aige tar éis í a
chur ar chúrsa traenála sa cheardscoil áitiúil, áit ar fhoghlaim sí
cúrsaí tís agus tráchtála ar chúrsa gearrthéarmach. Oifig bheag
aici agus an fón. Ba í Nóra a bhí ag freagairt na gceisteanna ar
fad ó na tíortha iasachta cé ná raibh an Béarla ar fheabhas aici,
ach go raibh sé chomh maith le cuid mhór de na spalpairí a
bhíodh ag cur na gceisteanna. Nuair a thagadh an bas isteach
'on oifig chuici thagadh fuarallas tríthi amach agus borradh
adhaill trí gach ball dá corp a chuireadh gach féithleog inti ar
crith. Nuair a leagadh sé a lámh ar a gualainn ní mór’ ná go
leaghadh sí idir chorp is anam agus thosaíodh a cuid ubhagán ag
rince i mbun a boilg. Ritheadh taoide tnútha trína colainn ar fad
agus a ceann ar snámh. Paistí fliucha ar an stól ina diaidh le
bruth ceart.
</par>
<par id="554" caibidil="Caib 11" leathanach="L 65">
Ach obair in aisce.
</par>
<par id="555" caibidil="Caib 11" leathanach="L 65">
‘Well, Nórah. conas tá an business ag dul ar aghaidh?’
</par>
<par id="556" caibidil="Caib 11" leathanach="L 65">
‘Oh, sir, go maith, very good,’ le creathán glóir.
</par>
<par id="557" caibidil="Caib 11" leathanach="L 65">
‘You are a good girl, Norah, cailín deas.’
</par>
<par id="558" caibidil="Caib 11" leathanach="L 65">
‘Go raibh maith agat, sir, thank you.’
</par>
<par id="559" caibidil="Caib 10" leathanach="L 65">
‘Tá a fhios agat, we are going to start a big disco here, do na
cuairteoirí, soon.’
</par>
<par id="560" caibidil="Caib 11" leathanach="L 66">
#L 66
</par>
<par id="561" caibidil="Caib 11" leathanach="L 67">
‘Ó, go maith, go maith. sir. Is breá liom dioscó. An mbeidh sé
chomh maith le dioscó na Croise?’
</par>
<par id="562" caibidil="Caib 11" leathanach="L 67">
‘You bet your sweet life, Norah, you bet your sweet life go
mbeidh, and better. American. Norah, all-American, style and
punch. All sweet life stuff.’
</par>
<par id="563" caibidil="Caib 11" leathanach="L 67">
‘Ó, sir,’ a dúirt Nóra. Agus ní fhéadfadh sí a thuilleadh a rá le
tocht áthais.
</par>
<par id="564" caibidil="Caib 11" leathanach="L 67">
#L 67
</par>
<par id="565" caibidil="Caib 11" leathanach="L 67">
Caibidil 11
</par>
<par id="566" caibidil="Caib 11" leathanach="L 67">
Bolg an tsamhraidh anois ann agus blás ceart ar fuaid Chorca
Chaoin. Cuairteoirí ina gcéadta agus gach aon tigh aíochta lán
gan leaba le fáil. Na mílte ag teacht isteach ann gach Aoine go
Domhnach, cuid mhór acu ar thuras lae agus na tránna ag
brúchtadh leo. Bhí gach aon teanga san Eoraip mar ritheann le
clos ar thaobh na mbóithre ann. Gach aon déantús cairr ó
Oirthear Áise go hIarthar Eorpa, agus fiú amháin Meiriceá féin,
ag snámhacáil leo i ndiaidh a chéile agus ag teacht sa tslí ar a
chéile agus ná feadair aon cheann acu cá raibh a triall ná a
ceann cúrsa. Gan aon duine ag dul in aon áit ná ag teacht as aon
áit ach ag tiomáint leo d’iarraidh an lá a mheilt idir gach aon dá
bhéile. Daoine eile sínte bolg le gréin ag teitheadh uathu
siúd- gach aon duine ina shlí féin ag seachaint an dara duine nó
go dtiocfadh an oíche.
</par>
<par id="567" caibidil="Caib 11" leathanach="L 67">
Ansin Tobar na Croise agus an dioscó; nó, b’fhéidir i measc
na gcaipíní, aon chuid acu a raibh caitheamh i ndiaidh an
tsuaitheantais aige, ceamaraí ag splancaíl agus pictiúrí den
scoth á dtabhairt abhaile le taispeáint do chairde ná raibh riamh
san áit shuaithinseach seo. Agus, i measc daoine suaithinseacha,
cuimhnigh air. seanchaithe, veidhleadóirí, rabhcánaithe, lucht
cleas is cordaí. Ach daoine breátha. an bhfuil a fhios agat?
Bhíodar chomh deas linn, chomh muinteartha. Gan dabht,
sheasamar cúpla deoch dóibh, ach ní dóigh linn gur ar a son sin
</par>
<par id="568" caibidil="Caib 11" leathanach="L 68">
#L 68
</par>
<par id="569" caibidil="Caib 11" leathanach="L 68">
a bhíodar chomh lách. Á, ní hea, ní chreidim é. Daoine bochta
simplí, tá a fhios agat. Gaeilgeoirí. Cuid acu ná raibh ar scoil
riamh. Agus scríbhneoirí agus filí, cad déarfá leis sin?
</par>
<par id="570" caibidil="Caib 11" leathanach="L 68">
Bhí Peats na Croise agus straois go cluasa air. a chuntanós ag
soilbhriú le gach barr taoide dá raibh ag déanamh air agus gach
ceann acu ag teannadh a spaga. Sciorta den bheatha mhilis ag
cuimilt de, daoine difriúla, teangacha difriúla. ‘An Spiorad
Naomh’ a deireadh sé féin a bhí tar éis tuirlingt ar an áit. ‘Cén
teanga atá á labhairt acu seo thall?’ a déarfaí leis. ‘Eorpais,’ a
deireadh Peats, “Eorpais a dhuine. Nach Eorpaigh sinn ar fad
anois. Cén mhaitheas a bheith ag caint ar Bhéarla ná ar
Ghaeilge. Níl iontu sin ach mionteangacha i gcomórtas leis an
rud atá ar an mbóthar chugainn, an Eorpais. Ní fhéadfadh
aoinne a bheith taobh thiar de ach an Spiorad Naomh. Tá lámh
Dé le feiscint sa chúram.’
</par>
<par id="571" caibidil="Caib 11" leathanach="L 68">
‘Ar m'anam, má tá nach ón Athair Tomás a tháinig sé.’
</par>
<par id="572" caibidil="Caib 11" leathanach="L 68">
‘Dhera, an fear bocht sin, níl aon pheaca air. Agus an té ná
fuil aon pheaca air ní fiú a bheith leis.’
</par>
<par id="573" caibidil="Caib 11" leathanach="L 68">
Nach deas mar bhí rudaí socair ag Peats dó féin, gach aon
tsórt balsaim oiriúnach dá choinsias aige.
</par>
<par id="574" caibidil="Caib 11" leathanach="L 68">
‘Cad adhéanfá. a Pheats, dá dtiocfadh an tÁibhirseoir isteach
oíche éigin.’
</par>
<par id="575" caibidil="Caib 11" leathanach="L 68">
‘Bheadh fáilte ag Peats roimhe ach a phócaí a bheith teann
agus fonn “caite a bheith air. Tá gá ag an saol le gach sórt duine
chun an pota a choimeád ag plubarnaigh. Má stopann an pota
de sin, sin deireadh leis an saol.’
</par>
<par id="576" caibidil="Caib 11" leathanach="L 68">
‘Ní fheadar cad deirim leat, a Pheats an diabhail bhuí?’
</par>
<par id="577" caibidil="Caib 11" leathanach="L 68">
‘Tá a fhios agamsa ná feadaraís, a fhir bhoicht,’
</par>
<par id="578" caibidil="Caib 11" leathanach="L 68">
‘Caithfidh mé Tomás a chur chugat.’
</par>
<par id="579" caibidil="Caib 11" leathanach="L 68">
‘Beidh fáilte roimh Thomás, leis,-chomh maith leis an bhFear
Thíos. Ach amháin an méid seo, nach gá do Thomás bocht a
phócaí a bheith teann ag teacht aige. Fear féireálta is ea Peats
na Croise aon lá, an dtuigeann tú?’
</par>
<par id="580" caibidil="Caib 11" leathanach="L 68">
‘Ó, thuigeamar riamh é sin, chun ná tuigfimis anocht é.’
</par>
<par id="581" caibidil="Caib 11" leathanach="L 68">
Bhí an bheatha mhilis ag dul go maith do Bhod-Bod leis anois.
Ach, ar ndóigh, is é Bod-Bod féin a chum is a cheap í. Is é a thug
</par>
<par id="582" caibidil="Caib 11" leathanach="L 69">
#L 69
</par>
<par id="583" caibidil="Caib 11" leathanach="L 69">
ar an bhfód í sa taobh tíre seo, a mhúnla féin ar aon nós. Bhí
caoi curtha aige ar chúpla ceann de na tithe ar Oileán Ban, an
chuid ba stóinsithe acu go háirithe-trí cinn. Agus bhí pubaill
istigh ann á ligean ar cíos aige do dhaoine a raibh fonn orthu
turas thar oíche a dhéanamh ann.
</par>
<par id="584" caibidil="Caib 11" leathanach="L 69">
Bhí dhá thráigh ar Oileán Ban-an Tráigh Bhán agus a
haghaidh ar an míntír aici, agus Tráigh Bheag agus a haghaidh ó
dheas gan aon radharc ón dtír uirthi, ná ó aon áit eile ach ón
spéir. Ba í seo an ceann suaithinseach. Toisc í a bheith chomh
discréideach agus chomh mór sin ar leathimeall an tsaoil mhóir
d’fhéadfá aon rud ba mhaith leat a dhéanamh uirthi gan fhios.
Ní fheicfeadh aon rud do chúram ach an faoileán agus an coinín
os do chionn agus mar gheall ar an mbua sin a bheith aici bhí a
shúil leagtha ag máistir na bprintíseach uirthi ó thúis aimsire
chun í a bheith ina tráigh “nádúrtha’ aige do strainséirí.
</par>
<par id="585" caibidil="Caib 11" leathanach="L 69">
Is mar sin a bhí sí anois agus a hainm imithe i gcéin agus i
gcóngar. Bhí a rian air. bhí daoine ag iascach agus ag tarraingt
photaí taobh amuigh di nár bhac mórán riamh leis an bhfarraige
cheana, rud nár thaitin leis an máistir mar go rabhadar ag
coilleadh na príobháide a bhí ceannaithe go daor aige féin. Bhí
a chuid ban óg féin sínte amach aige ar a bhfaid agus ar a
leithead gach aon lá le dealramh agus gan aon luid orthu ach
díreach mar a teilgeadh as an mbroinn iad; ach. gan dabht, go
raibh tréithe níos spéisiúla ag baint inniu leo ná mar a bhí an lá
sin.
</par>
<par id="586" caibidil="Caib 11" leathanach="L 69">
Bhí lucht na mbradán féin ag gliúmáil anonn agus anall taobh
amuigh de Thráigh Bheag idir gach aon dá chor, agus na gloiní
faireacháin a bhíodh ar bord acu ag faire amach do bháid
mhaoirseachta an Rialtais á gcur i bhfeidhm ar ghnóthaí nua ar
fad uathu isteach acu. Níor áiríodh breac ná iasc riamh a bheith
le fáil sa tiompán farraige a bhí amach ón dtráigh chéanna. ach
talamh neamhfháltaiseach gainimhe ar fad fúithi thíos. B’in é
an t-iontas anois do na seandaoine, cad ina thaobh an t-amhras
láidir éisc go léir a bhí ar an áit inniu seachas mar a bhíodh. Ach
ba ghearr gur mhúin an saol na fáthanna dóibh. Bhíodar ag
foghlaim leo chomh maith le duine agus a gcoinsias á leathnú
amach dóibh de réir a chéile.
</par>
<par id="587" caibidil="Caib 11" leathanach="L 70">
#L 70
</par>
<par id="588" caibidil="Caib 11" leathanach="L 70">
Shroich an scéal ar fad Tomás thuaidh. Barra Bua agus cúpla
ceithearnach leis a chuaigh ar toscaireacht chuige.
</par>
<par id="589" caibidil="Caib 11" leathanach="L 70">
‘A leithéid seo, a Athair. Braithimid an saol a bheith ag dul i
leith a chúil anseo le tamall anois agus nach in é an sórt saoil a
thug cuid againn ann ach go háirithe. Go rabhamar ag súil le
hearra dhifriúil. Go bhfanfadh an saol a fuaireamar ann nuair a
thángamar tamall eile againn ann nó go mbeadh ár muirear
tógtha againn agus b’fhéidir seal fada ina dhiaidh sin. Ach de
réir mar tá cúrsaí ag imeacht inniu ann is ea is fada le cuid
againn go mbeimid imithe ar fad as. Is é sin, mura féidir rud
éigin a dhéanamh i gcoinne na taoide.’
</par>
<par id="590" caibidil="Caib 11" leathanach="L 70">
Níor chuir an chaint seo, ná an toscaireacht, aon iontas ar
Thomás. Bhí an cúram tugtha faoi ndeara go maith aige féin ar
imeall na taoide. Agus ní cúrsaí creidimh amháin a bhí ag
déanamh tinnis dó. Bhí an cultúr féin ag briseadh in aghaidh an
lae agus ba chuid de chúlra an chreidimh é sin. Ba é máithreach
an chreidimh é. Chuimhnigh sé ar a sheal i Maigh Nuad agus an
teagasc a fuair sé ann; leanann an chros an tsaighead ach i
gcónaí i gcónaí is í cros an Bhéarla í, agus nósanna agus cultúr
an Bhéarla. Págántacht ab ea gach aon rud eile agus gan tuillte
aige ar mhaithe leis an gcros ach é a réabadh agus sibhialtacht
an Bhéarla a chur ina ionad. “B’fhada idir é seo agus an teagasc a
thug Pádraig go hÉirinn leis,’ a dúirt Tomás leis féin go minic.
“Ghlac seisean leis an bpágántacht agus na nósanna a lean é,
agus d’adaigh sé a thinte anuas air.’
</par>
<par id="591" caibidil="Caib 11" leathanach="L 70">
‘Tuigim daoibh.’ a dúirt sé leo, “agus is maith a thuigim an
scéal atá agaibh. Tá machnamh fada domhain déanta agam féin
air agus níor tháinig a réiteach liom fós. Tá mo réimse féin ag
trá. Ní gá dom dul níos faide ná an fhaoistin féin. Tá na
seandaoine a thagann chugam isteach trí chéile ar fad. An líne
dhearfa a bhí tráth idir an peaca agus a mhalairt is deacair leo a
rian a fheiscint inniu. Tá cuimilt agus caitheamh déanta ag coraí
nua an tsaoil uirthi, i gcás ná fuil cuid acu róchinnte cad is
peaca nó cad is a mhalairt ann anois. Agus maidir leis na daoine
óga a bhuaileann isteach chugam, ní bhraitheann siad sin go
bhfuil aon pheaca orthu agus ní thiocfaidís chugam in aon chor
ach go ndúirt a máthair leo é nó gur bhagair an t-athair orthu.
</par>
<par id="592" caibidil="Caib 11" leathanach="L 71">
#L 71
</par>
<par id="593" caibidil="Caib 11" leathanach="L 71">
Faoi bhun duine a mharú ar fad níl aon tuairim don pheaca
acu.’
</par>
<par id="594" caibidil="Caib 11" leathanach="L 71">
Mhol sé dóibh a bheith foighneach. Ná raibh anseo ach cuid
de thaoide mhór an tsaoil; go dtagann mallmhuir tar éis
rabharta; go leanann aife tuile mar a leanann lá an oíche; agus
gurb in mar thugann an saol a chúrsa.
</par>
<par id="595" caibidil="Caib 11" leathanach="L 71">
‘Ach is í an oíche atá ag teacht ar shála an lae an babhta seo,’
a dúirt Barra leis. “An oíche dhorcha gan a oiread aguscorrán
den ré féin inti.’
</par>
<par id="596" caibidil="Caib 11" leathanach="L 71">
‘Tá a fhios agam-mar braithim oraibh é- go bhfuil bhur
machnamh féin déanta agaibh ar an gceist seo. An bhfuil aon
mholadh cóir agaibh?’
</par>
<par id="597" caibidil="Caib 11" leathanach="L 71">
‘Tá, an gunna,’ arsa Barra.
</par>
<par id="598" caibidil="Caib 11" leathanach="L 71">
‘Ach nár úsáid cuid agaibh an gunna cheana, agus cad a
tháinig as? Nár leighis tamall cácála an díobháil a deineadh.’
</par>
<par id="599" caibidil="Caib 11" leathanach="L 71">
‘Más ea, ní leighisfeadh aon chácáil an poll a dhéanfaimisne.
Mar ní faoi thóin báid a thabharfaimis ach faoi mháthair ghoir
an ghalair féin. Púdar is tine agus fiúnach mire-ní chuirfidh
aon rud eile cosc leis. An máinlia ná creideann i bhfaobhar a
scine cén mhaitheas é? Caithfear an cancar a ghearradh amach
sula dtiocfaidh an mhailís dhíobhálach ar fad chun cinn. Níl
anseo ach moladh, a Athair, agus is toisc deireadh na foighne a
bheith caite againn atáimid á chur faoi do bhráid.’
</par>
<par id="600" caibidil="Caib 11" leathanach="L 71">
‘Ní hé ná go bhfuil an chúis agaibh, géillim go bhfuil. Ach tá a
fhios agaibh ná féadfadh teachtaire Dé dul aon choiscéim den
bhóthar sin libh, ná daoine macánta féin ach a oiread leis. Ach
gan dabht dá dtarlódh a leithéid is chuige atáimid ann faoi bhun
Dé an peaca a mhaitheamh daoibh.’
</par>
<par id="601" caibidil="Caib 11" leathanach="L 71">
Bhí a fhios acu agus iad ag fágaint ná féadfadh Tomás dul
níos faide leo ná mar bhí dulta aige. Ar shlí, bhí a chúlchead
tugtha aige don fheachtas agus ní fhéadfaidís a bheith ag súil
lena thuilleadh uaidh. Díreach agus iad ar lic an dorais ag
gabháil amach uaidh, ar seisean as a mhachnamh: “B’fhearr liom
dá gcuirfeadh sibh bhur seift faoi bhráid mhuintir na háite. Ná
labharfadh sibh le hIarann, nach é an crann taca is fearr a
bheadh ag plean mar seo é; nó aon phlean eile a mbeadh suim
aige ann.’
</par>
<par id="602" caibidil="Caib 11" leathanach="L 72">
#L 72
</par>
<par id="603" caibidil="Caib 11" leathanach="L 72">
Chuadar isteach ar an mbóthar aduaidh agus gá le braon acu.
Mhúscail an braon caint agus mhúscail an dara braon fonn
gnímh iontu. Nuair a thosaigh an tríú braon ag éirí chucu ba
dhóigh leat go raibh a ghunna ar tinneall ag gach fear acu. Agus
thosaigh an lasair sa bharrach ar an ceathrú ceann.
</par>
<par id="604" caibidil="Caib 11" leathanach="L 72">
‘Caithfimid labhairt le hIarann,’ a dúirt Barra Bua. ‘Tá a
mhiotal taispeáinte cheana aige siúd. Taispeánfaidh sé a
thuilleadh fós de.’
</par>
<par id="605" caibidil="Caib 11" leathanach="L 73">
#L 73
</par>
<par id="606" caibidil="Caib 12" leathanach="L 73">
Caibidil 12
</par>
<par id="607" caibidil="Caib 12" leathanach="L 73">
Ní go róshásta a bhí Tomás leis féin tar éis an allagair. Nuair a
chuimhnigh sé siar nach é a bhí déanta aige cúlcheadú a
thabhairt le buille fill éigin ná raibh rianaithe i gceart fós ach a
bhí fágtha faoi dhaoine eile aige. Níor chuir sé glan i gcoinne na
seifteanna a cuireadh faoina bhráid. Agus ní chun a gceadaithe
a cuireadh faoina bhráid iad ach chun go bhfaigheadh lucht na
ceilge amach ná raibh sé glan ina gcoinne, rud a thabharfadh
faid a dtéide dóibh féin.
</par>
<par id="608" caibidil="Caib 12" leathanach="L 73">
Raghaidís siúd abhaile. Raghaidís isteach ar Thobar na
Croise tráthnóna tar éis a bheith aige féin agus chraobh-
scaoilfidís an peaca marfach a bhí, mar a déarfaidís féin,
ceadaithe ag an sagart paróiste dóibh. Bheadh a shéala leis an
mbeart, bheadh a thoil leis. Níorbh aon iontas é a bheith
míshásta ná míbhuíoch dá.chosa. Ní raibh cúram an aoire
curtha de mar ba cheart aige, agus is chuige sin amháin a bhí sé
ar an dtalamh seo.
</par>
<par id="609" caibidil="Caib 12" leathanach="L 73">
D'éirigh sé dá chathaoir agus thosaigh ag siúl síos suas.
Tharraing sé chuige a phortús agus thosaigh á léamh. Ach dá
mhéid a bhí sé ag díriú a aigne air is ea is lú a bhí ag éirí leis. Bhí
an cúram roimhe sin ag teacht idir é agus é. Chaith sé uaidh ar
an mbord arís é nó go mbeadh suaimhneas éigin tagtha ar an
mborradh a bhí istigh ann.
</par>
<par id="610" caibidil="Caib 12" leathanach="L 73">
Ansin leath scailp uaignis air mar a dhein go minic cheana
</par>
<par id="611" caibidil="Caib 12" leathanach="L 74">
#L 74
</par>
<par id="612" caibidil="Caib 12" leathanach="L 74">
agus é ina aonar mar seo gan aoinne aige a roinnfeadh sé cuid
dá chúram leis. B'aonarach an rud a bheith i do shagart, go
háirithe in áit mar seo agus tú deighilte amach ón saol ar fad.
Gan aoinne agat a bhféadfá seasamh air ach tú féin in am an
ghátair. Gan aoinne a chuirfeadh a lámh sa chuigeann leat ach
ligean duit féin a bheith á casadh leat. An mar seo a ceapadh do
shagart a bheith, de shíor i gcathaoir an anróidh? Srathar na
hainnise de ló agus d’oíche air. Fadhbanna an pharóiste ag
bailiú agus ag díriú air in aghaidh an lae, agus gan ann sa
deireadh thiar ach peacach eile ar a nós féin. Níorbh ionann seo
in aon chor agus an fhaoistin mar ní raibh ann féin ach
eadarghabhálaí idir iad féin agus Dia. Ní air sin a bheadh an
t-ualach ag luí ach ar ghuaille Dé. Ach ansin chuimhnigh sé ar
Chríost a thug cúl lena mhuintir féin agus d’fhág ina dhiaidh
d'aon aidhm iad chun trioblóidí an tsaoil a thógaint ar a
shlinneáin. B’in é sampla an tsagairt. B’in é a shampla féin agus
chaithfeadh sé glacadh leis. Thug sin fuascailt dó.
</par>
<par id="613" caibidil="Caib 12" leathanach="L 74">
Bheir Tomás ar a phortús arís agus léigh sé stáir as. Ní mór an
compord a bhain sé as inniu thar aon lá eile. Ar chuma éigin. is
amhlaidh a bhí na focail agus na habairtí ag rince os comhair a
shúl. Bhíodar ag luí súl air, ag magadh faoi, á ghriogadh, á
chiapadh. Díreach mar a bheadh bean sínte suas leis, í ag
briseadh a croí ag gáirí agus ná hosclódh sí an doras dó chun é a
ligean isteach ón stoirm. Leag sé uaidh sa deireadh é. agus
d’imigh sé amach ag siúl leis féin.
</par>
<par id="614" caibidil="Caib 12" leathanach="L 74">
Síos faoi dhéin na trá a ghabh sé-i bhfochair an uaignis.
Faoiseamh ab ea an tráigh dó i gcónaí nuair a bheireadh air mar
seo. Léim roilleog agus dosaen ceann eile ar a sála agus gach
aon scréach le doicheall acu roimh an strainséir. nó cad a thug
ann é ná fágfadh an t-uaigneas fúinn féin a cheap Dia dúinn? Bhí
circín trá ina haonar ag spaisteoireacht i mbun toinne agus í
chomh clóchaiseach, ag rith nuair ba cheart di a bheith ag siúl.
Ba é an dá mhar a chéile di é, nó cá raibh a deabhadh? Ba bhreá
leis a bheith ag siúl trí chlanrach an bharr taoide agus ag
iniúchadh an mhionraibh go léir a bhí caite in aon líne amháin
ag an dtonn deireanach a tháinig faoi. Meilt aimsire agus balsam
croí a bhí ó Thomás agus ní raibh a fhios aige aon áit a b’fhearr
</par>
<par id="615" caibidil="Caib 12" leathanach="L 75">
#L 75
</par>
<par id="616" caibidil="Caib 12" leathanach="L 75">
a bhfaigheadh sé é ná anseo; an raibh go léir in aon líne tar éis í
a bheith tarraingthe aníos ó thóin poill ag craos na mara móire
na mílte amach gur chríochnaigh anseo faoina shála. Na sliogáin
bheaga agus na tionóntaí curtha amach ag an saol agus ag an
aimsir astu agus iad anois ina mbotháin fholmha. Cuir ceann
acu le do chluais agus cloisfidh tú géim na mara i gcéin iontu, go
háirithe na cinn mhóra. Sliogáin bhuí ar chuid acu agus cuid eile
dearg agus corcair — b'fhada ó bhaile a thángadar seo mar ná
raibh a leithéidí ag lonnú in aon áit ar an gcósta seo. Buí, dearg
agus corcair—dathanna an bhoghaisín. dathanna domhan-
toireacha bíoblúla eaglaiseacha. I measc na draíochta seo ar fad
sa chlanrach bhí ainmhithe gránna nua-aoiseacha a bhí caite
thar bord ag árthaí ceannaigh na mbealaí trádála lasmuigh,
consúmarachas an lae inniu ag coilleadh na draíochta in aon
scríob amháin le cannaí stáin agus árthaí plaisteacha agus iad
chomh mómharach agus chomh buannúil sínte ar an líne le
hanamdhúile eile na farraige.
</par>
<par id="617" caibidil="Caib 12" leathanach="L 75">
Ar chuma éigin, mheabhraigh an comhluadar mínádúrtha seo
do Thomás an saol mar a bhí ag teacht chun cinn timpeall inniu
air, an deas ar aon leaba leis an mídheas, an striapachas iomlán
uilechuimsitheach a bhí á throid acu le chéile. Bhí an saol
imithe nó ag imeacht ina lár margaidh agus gach ní ag imeacht
ar an bpingin a b’airde. Ní raibh aon luach eile fágtha anois ach
luach na pingine suaraí. Ba bheag eile a bhí fágtha. ‘Cad a b'áil
liom ag caint, ná fuil clanrach an bharr taoide féin truaillithe ag
an rud céanna.’
</par>
<par id="618" caibidil="Caib 12" leathanach="L 75">
An suaimhneas aigne a thug ar an dtráigh é, ní raibh sé le fáil
aige ann. Ní raibh an fharraige féin chomh glan agus a bhíodh sí.
Bhí praiseach bhuí na gcaolán agus uiscí na nduán ag snámh ar
a hucht anuas ón mbaile, agus ó bhailte i bhfad i gcéin, b'fhéidir.
An scairbh a chríochnaigh ina branda faoi uisce leath slí tríd an
dtráigh, bhí an dúlamán agus an clúimhín. cait agus an duileasc
ag fás i gcónaí uirthi ach iad go léir borb, séidte suas thar cuimse
ag an leasú daonna seo.
</par>
<par id="619" caibidil="Caib 12" leathanach="L 75">
Phioc Tomás seamaire duilisc den scairbh thíos i mbun
toinne agus bhreithnigh é. Bhí mos uaidh nár thaitin leis.
Chaithfeá an duileasc seo a ní as dhá uisce inniu sula leomhfá é
</par>
<par id="620" caibidil="Caib 12" leathanach="L 76">
#L 76
</par>
<par id="621" caibidil="Caib 12" leathanach="L 76">
a bhlas in aon chor. Ach nár mhar a chéile duileasc gan sáile nó
im gan salann.
</par>
<par id="622" caibidil="Caib 12" leathanach="L 76">
Chaith sé an saol suas leis féin; d'fhill sé ár a sháil, d'fhág an
tráigh agus tháinig aníos abhaile dó féin.
</par>
<par id="623" caibidil="Caib 12" leathanach="L 76">
Idir an dá linn, bhí Tobar na Croise bainte amach ag Barra
Bua agus a cheithearnaigh tar éis trí stáisiún eile a bheith
tabhartha ar a dturas acu, rud a d'fhág go rabhadar in ‘ard-
ghiúmar,’ mar a chuireadar féin é. Isteach i measc na gcaipíní a
bhuaileadar. Bhí an dioscó faoi lántseol thiar agus ifreann
clampair leis. Bhuail Barra an cuntar le buille de dhorn, mar a
bhuailfeadh sciath agus d’iarrfadh comhrac, agus d’ordaigh
‘ceithre ghloine bhiotáille do cheathrar gaiscíoch Chorcaí atá
anseo ag seasamh an fhóid nuair atá meatacháin eile ag lútáil na
gcos ag raispíní iasachta’
</par>
<par id="624" caibidil="Caib 12" leathanach="L 76">
Bhain sé preab nár bheag as Peats a bhí istigh ina sheasamh
idir dhá shaol, ach ag breithniú uaidh siar ar an saol is mó a bhí
ag tarraingt airgid chuige féin, ní -nár locht air. Labhair sé nuair
a tháinig sé chuige féin:
</par>
<par id="625" caibidil="Caib 12" leathanach="L 76">
‘Tá fuadar ard fúibhse, ar mh’anam. Bhíobhair i dtaobh éigin
ní foláir liom, sula dtángabhair anseo, is a rá nach pórtar ina
sháspain bheaga atá á bhlas agaibh, mar is gnáthach libh.’
</par>
<par id="626" caibidil="Caib 12" leathanach="L 76">
‘Ní ag blaistínteacht a bhíomairne riamh,’ arsa Barra thar
n-ais leis, ‘ar ár ndeoch ná ar aon rud eile. Nuair a ólaimidne
ólaimid. Nuair a labhraimid bíonn súil le héisteacht againn.
Agus ní faic iad sinnó go mbeartaímid gníomh. Lucht faobhair
is ea sinne, a bhuachaill, agus beartófar an gníomh sula fada. De
sin bí siúrálta.’
</par>
<par id="627" caibidil="Caib 12" leathanach="L 76">
‘Mo ghraidhin bhur ngéaga.’ arsa ceann de na caipíní. “Níor
chailleabhair riamh é.’ Macalla cainte í seo. is dócha a chuaigh
siar go dtí Cogadh na Saoirse.
</par>
<par id="628" caibidil="Caib 12" leathanach="L 76">
‘Up the rebel county,’ arsa caipín eile ná feadair cad a bhí
suas ná anuas ach gur theastaigh uaidh a bheith i gcuilithe an
tranglaim.
</par>
<par id="629" caibidil="Caib 12" leathanach="L 76">
Galar tógálach ab ea é. Labhair caipín eile.
</par>
<par id="630" caibidil="Caib 12" leathanach="L 76">
‘Up Cork,’ a dúirt seisean. Gé eile ag cac.
</par>
<par id="631" caibidil="Caib 12" leathanach="L 76">
‘Cork me arse me hole is open,’ arsa Tadhg a bhí tar éis a
</par>
<par id="632" caibidil="Caib 12" leathanach="L 77">
#L 77
</par>
<par id="633" caibidil="Caib 12" leathanach="L 77">
cheann a chur 'on doras idir an dá sheomra. agus teann ar a
chúlaibh laistiar de dá mbéarfadh air.
</par>
<par id="634" caibidil="Caib 12" leathanach="L 77">
‘Corcaigh abú,’ arsa na reibiliúnaigh d'aon guth. Agus arsa
Barra ina ndiaidh: ‘Gheobhaidh cuid agaibh faoin eireaball fós
é, deirimse libh.’
</par>
<par id="635" caibidil="Caib 12" leathanach="L 77">
Leis sin chuir duine de cheithearnaigh na réabhlóide a lámh
ina phóca, tharraing dhá urchar aníos as agus raid isteach i
measc na gcos ag na dioscóirí iad. Phléascadar i ndiaidh a chéile
ar an urlár agus d'éirigh scamall bréan buí astu araon. D'ionsaigh
an bréantas idir shúile agus bhéal agus shrón acu, go ndúradar
má bhí Ifreann chomh dona leis nárbh fhearrde an té a raghadh
ann.
</par>
<par id="636" caibidil="Caib 12" leathanach="L 77">
Sa deireadh thiar d’éirigh an poll chomh lofa sin ná féadfadh
aoinne acu é a sheasamh a thuilleadh. Theitheadar amach an
doras thiar agus greim ar a sróin acu, cuid acu ag sraothartaigh,
cuid eile acu ag casachtaigh.
</par>
<par id="637" caibidil="Caib 12" leathanach="L 77">
‘Tá bréantas anois agaibh agus is é a theastaigh uaibh,’ arsa
Barra leo agus iad ag baint na sál dá chéile sa doras. “Ach bíodh
a fhios agaibh ná fuil sibh ach ina thosach.’
</par>
<par id="638" caibidil="Caib 12" leathanach="L 77">
Chorraigh an eachtra seo an File chun filíochta díreach mar a
chorraíodh nithe nach é, teacht mná óige ón iasacht ina láthair
den chéad uair, an ré nua ag gobadh aníos os a chionn suas san
uaigneas, lá aonaigh agus leanaí óga á bpasáil ag beithígh faoina
gcosa, nead dreoilín os cionn a dhorais i sileadh na bundlaoi,
chorraídís seo ar fad é. Ach toisc nár foilsíodh a shaothar riamh
ní mhaireann inniu ach an chéad líne:
</par>
<par id="639" caibidil="Caib 12" leathanach="L 77">
‘B'fhuraist a aithint gur im chodladh a bhíos nuair a
shroichis an cósta aduaidh.’
</par>
<par id="640" caibidil="Caib 12" leathanach="L 77">
Is é an trua ná maireann an chuid eile de seo.
</par>
<par id="641" caibidil="Caib 12" leathanach="L 78">
#L 78
</par>
<par id="642" caibidil="Caib 13" leathanach="L 78">
Caibidil 13
</par>
<par id="643" caibidil="Caib 13" leathanach="L 78">
Bhí Oileán Ban sa táin riamh i gCorca Chaoin, chomh fada
siar agus bhí siar ann. Bhí a fhios acu go léir gur bhain manaigh
amach é sa tseanreacht mar go raibh iarsmaí a gcuid oibreacha
le feiscint fós ann ach iad a bheith leibhéalta go maith anois. Bhí
sé cinn de ghalláin ina seasamh ann ina gciorcal agus an ogham
chraobh greanta orthu. Farairí groí cloiche.
</par>
<par id="644" caibidil="Caib 13" leathanach="L 78">
B'fhada ina dhiaidh sin, má b’fhíor, a chuaigh daoine ón
míntír chun lonnaithe ann nuair a d’fháisc an drochshaol
amuigh orthu. Fiagaithe ab ea iad go bunúsach, agus gan iontu
ach iascairí na fuaire. Ach mhaireadar, agus chuireadar a síol i
gcré agus i bhfeoil gur bhuanaíodar a gcine.
</par>
<par id="645" caibidil="Caib 13" leathanach="L 78">
D'fhás an-chuid béaloidis sa táin air. Má b’fhíor dó seo ba
sciorta de pharthas é a thit anuas nuair a d’oscail an spéir le linn
do Dhia a bheith ag cur aingeal an uabhair go hIfreann. Agus
d'fhan sé ansin ó shin ag feitheamh le fód a aiséirí. Bhí anam
aige chomh maith le corp. Ach d’éireodh sé idir anam is chorp
nuair a sheinnfeadh Micheál a thrumpa an lá deireanach. Siar
amach uaidh na mílte faoin bhfarraige a bhí an Bhreasaíl a
chuireadh a tonn bháite uaithi gach aon seachtú bliain, agus
nárbh áit d’aoinne a bheith ar an dtráigh an lá céanna mar go
scuabfadh sí é gan tásc ná tuairisc choíche arís air.
</par>
<par id="646" caibidil="Caib 13" leathanach="L 78">
Ba ann, má b’fhíor fós, a bhí a gcúirt agus a ndea-bhaile ag an
slua sí agus gan suaimhneas le fáil in áit ar bith eile ar domhan
</par>
<par id="647" caibidil="Caib 13" leathanach="L 79">
#L 79
</par>
<par id="648" caibidil="Caib 13" leathanach="L 79">
acu ach ann. De réir dealraimh go raibh orthu teitheadh ó
Chnoc na Sí ar an míntír. Is as amach a thagaidís gach aon oíche
agus is ann isteach a théidís le teacht na maidine. Mar gheall air
sin bhí suaimhneas ón slua seo ag na daoine a bhí ag cur fúthu
istigh agus níor theagmhaíodar leo nó gur thángadar amach ar
an míntír. Toisc gurbh fhíor mar a cheapadar gurbh iad
anamnacha a sinsir féin i bpurgadóireacht a bhí iontu ní
róshásta a bhíodar leo nuair a thréigeadar é, agus is mó ciapadh
a dheineadar ar na hoileánaigh féin ná ar an gcuid eile as sin
amach. Ach bhí sé sa tairngreacht go bhfillfí agus go mbeadh
suaimhneas acu féin go léir i dteannta a chéile ina dhiaidh sin.
</par>
<par id="649" caibidil="Caib 13" leathanach="L 79">
Creideadh go bhfuair Oileán Ban a ainm i bhfad roimh am
Chríost. Pobal ban ar fad a bhí ann sa tseanreacht, agus ó neamh
a thángadar ann nuair a thuirling an t-oileán féin. Mná ab ea iad
ná raibh fireann ná baineann—-cábúin—ionas gur fhan an áit
fúthu féin agus faoina reacht ar feadh i bhfad aimsire. Agus
bheidís ann go dtí an lá inniu mura mbeadh long a bádh siar ó
thuaidh ón áit gur caitheadh i dtír a raibh de mhairnéalaigh ar
bord uirthi.
</par>
<par id="650" caibidil="Caib 13" leathanach="L 79">
Pé spreang a chuir sé seo ar na mná, nár iompaigh a leath acu
baineann agus an leath eile fireann. Ba iad na mairnéalaigh seo
na chéad fhir gur leagadar súil riamh orthu agus b’fhéidir gurbh é
faoi ndeara é. Pé scéal é, idir na mairnéalaigh agus a gcuid
fireannach féin thosaíodar ag síolrú agus ag fairsingiú nó go
raibh an t-oileán féin ag fáil róbheag dóibh trí chéile ionasgurbh
éigean dóibh piocadh leo as an áit de réir mar thagaidís chun
coinbhleachta. Agus is mar seo a poblaíodh tír mhór na
hÉireann. Is ón gcrosphórú agus ón gciorrú coil seo a shíol-
raíomar go léir. Agus duine de na daoine ba mhó tábhacht a
tháinig ón gcleamhnú aisteach seo ab ea Diarmaid na mBan Ó
Duibhne.
</par>
<par id="651" caibidil="Caib 13" leathanach="L 79">
B'in é Oileán Ban, má b'fhíor, agus b’in é a stair. Ní raibh
fágtha anois ach a chorp chomh fada agus a bhaineas leis an
súil. Ach bhí an t-anam fós i bhfolach ann agus nuair a
labharfadh Micheál ó chleithe neimhe ardófaí idir anam is
cholainn in airde é go dtí an áit ar thit sé as an chéad lá. Ní raibh
sa titim sin riamh ach cinniúint ar aon nós mar gheall ar
</par>
<par id="652" caibidil="Caib 13" leathanach="L 80">
#L 80
</par>
<par id="653" caibidil="Caib 13" leathanach="L 80">
stroighin a theacht ar Dhia na Glóire agus chaithfí é a
chúiteamh sa deireadh leis.
</par>
<par id="654" caibidil="Caib 13" leathanach="L 80">
Na daoine bochta a chreid é seo go hiomlán bhí a bhformhór
mór ag tabhairt an fhéir inniu. Bhí fodhuine de na daoine a
tháinig amach as a chreid cuid de, go mórmhór Meig. Agus bhí
a builín déanta ina leabhar ag Meig air, pé acu ar chreid sí é nó
nár dhein. Ach níor chreid an File aon fhocal de. Fiú amháin
níorbh fhiú leis líne filíochta a chumadh mar gheall air. Agus
aon duine a chum dán ar ghamhain leis a shleamhnaigh ina
bhualtach féin agus a bhris a cheathrú, ná déarfá leat féin gurbh
olc an mhaise dó gan spreagadh éigin a theacht chuige ón
bhfoinse ba ghiorra dá shinsir. Ach duine an-shaolta ab ea an
File céanna agus gan mórán creidimh fágtha aige.
</par>
<par id="655" caibidil="Caib 13" leathanach="L 80">
Iascairí beaga ab ea na daoine deireanacha a bhí ar Oileán
Ban. Cois cloiche is mó a d’oibríodar, gliomaigh. ballaigh,
pollóga agus iasc glas eile. Mar gheall ar na báid a bheith beag
acu níor mhór an tinneas a chuir sé riamh orthu caladh le
dealramh a bheith san áit acu. Ní raibh ann ach caladh
nádúrtha, scoilt idir dhá chloich. dhá bhranda a bhí ag rith
amach sa bhfarraige leathchéad troigh nó mar sin agus gan ach
slí dhá choite idir an dá thaobh den scrogall amuigh; slip
nádúrtha de chloch shleamhain a bhí istigh inti agus gurbh é
dícheall na miúlach féin a bonn a choimeád uirthi.
</par>
<par id="656" caibidil="Caib 13" leathanach="L 80">
Ní mór an tslí a bhí istigh féin inti ach go bhféadfadh
naomhóg casadh ann. Ach chasfadh naomhóg ina faid féin rud
ná déanfadh bád mór. Bhí an bád adhmaid a bhí ag Iarann ag
tarraingt isteach agus amach díreach in ann an casadh sin a
dhéanamh ann ach gan aon bhád eile a bheith roimpi ann. Ach
ó tháinig Bod-Bod ar an bhfód bhí an scéal athraithe ar fad—ní
fhéadfadh an dá bhád a bheith ar aon láthair le chéile ann. Agus
bhraith Iarann, rud nár locht air, gur aige féin a bhí an chéad
bhuannaíocht ar an áit ó ba é a bhí riamh ann-ceart na
seansheilbhe, mar a déarfá.
</par>
<par id="657" caibidil="Caib 13" leathanach="L 80">
Ach ba mheasa ná sin a bhí an cás ó inniu amach. Mar bhí an
dara bád tugtha ar an gcósta ó inné ag an bhfear nua. Bád mór
scópúil agus mura raibh farraige inti. Leathchéad troigh inti
agus bíoma dá réir. Sciathán ar gach taobh di a thógadh a
</par>
<par id="658" caibidil="Caib 13" leathanach="L 81">
#L 81
</par>
<par id="659" caibidil="Caib 13" leathanach="L 81">
tosach óna leath amach aníos as an bhfarraige nuair a bheadh
an siúl fúithi. Báidín freastail thiar uirthi chun paisnéirí a
ionramháil agus nár ghá di féin dul isteach tríd an scrogall ar
an oileán ach múráil taobh amuigh agus an báidín a ísliú chun
iad a thabhairt ar an slip.
</par>
<par id="660" caibidil="Caib 13" leathanach="L 81">
Bhí sí ar a chéad triail inniu isteach is amach agus timpeall an
oileáin féin. Tomhaiseadh an clog léi-trí nóimeat isteach agus
trí nóimeat eile amach-ba dhiail an siúl é. An harem go léir
amuigh ar dheic an chábáin aige agus gan aon ní clúdaithe acu
ach a gcuid airnimintí nádúrtha— agus ar éigean a bhíodar sin
féin. Ní raibh i bhfarraige den bhád ach a tón agus go ndéarfá
leat féin go léimfeadh sí ar fad aon nóimeat. An captaen féin go
hard ar stiúir uirthi gur dhóigh leat gur phrionsa ón Domhan
Toir é. Bóthar gléigeal á fhágaint sa bhfarraige ina dhiaidh aniar
aige go ndéarfá gur ar imeall taoide aife rabharta a bheifeá agus
tú ag féachaint air. Níor mhaith an íde a d’imeodh ar aon choite
beag a rángódh a bheith ar aon líne leis nuair a thiocfadh
ciumhais an V faoina bolg.
</par>
<par id="661" caibidil="Caib 13" leathanach="L 81">
Bhí faid trí mhíle de Chorca Chaoin amuigh ag faire ar an
radharc agus scáthshúilí orthu, idir óg is aosta. Fiú amháin na
daoine óga féin, ní fhacadar riamh aon ní mar é seo. Bád agus
sciatháin uirthi agus í ag faire ar léimeadh dá ligfí léi. Bhíodar
siúrálta go léimfeadh sí dá n-osclófaí amach í.
</par>
<par id="662" caibidil="Caib 13" leathanach="L 81">
Agus is beag duine acu a bhí ar an láthair ná gur thuig éirim a
gheáitse agus a ghnímh. Is é a bhí sé ag rá: ‘Mise an fear. Fanaíg
siar uaim. Rachmas a labhrann, ní hé an béal bocht. Sibhse agus
bhur n-oidhreacht agus bhur bpréamhacha uaisle. Sibhse agus
bhur mbréag-ghalántacht, mo ghraidhin sibh. Tá teagmhálaí
istigh anois libh den chéad uair agus umhlaíg dó. Feacaíg glúin
do bhur máistir.’
</par>
<par id="663" caibidil="Caib 13" leathanach="L 81">
Freagra ab ea é ar bhaothgheáitsíocht an Chorcaigh agus a
chuid ceithearnach. iad féin agus a mbladhmann bréantais. Ní
raibh ina ngníomh sin ach broim in aghaidh na gaoithe. cac sa
leaba. Iad féin agus a gcuid cultúir, go bhfóire Dia orthu. Dá
bhfaighidís seo a dtoil bheadh na daoine fós ag caitheamh ghlas
na caorach, bheadh súgán ag fáscadh gach ceann tí, cearca i
gcúib sa chistin agus ag scríobadh an urláir chré ag réabadh i
</par>
<par id="664" caibidil="Caib 13" leathanach="L 82">
#L 82
</par>
<par id="665" caibidil="Caib 13" leathanach="L 82">
gcomhair a gcoda.Bheadh, agus cad eile?
</par>
<par id="666" caibidil="Caib 13" leathanach="L 82">
Freagra ab ea leis é ar Iarann, nó cá raibh sé siúd le tamall nár
chuala aoinne uaidh. Ní raibh aige siúd ach cleiteog báid ná
raibh in aon léig lena chuid féin, agus chaithfeadh sé cúladh
anois. Ní raibh slí dó ar chaladh Oileán Ban feasta agus an
trácht go léir a bhí anois ann. Is gearr a bheadh slí i gcuan Bhéal
Toinne féin dó. dá dtuigfeadh sé é féin i gceart.
</par>
<par id="667" caibidil="Caib 13" leathanach="L 82">
Agus freagra eile ab ea é ar Pheats Thobar na Croise.
Dhiúltaigh Peats é a ligean isteachi bpáirteacht leis i ngnó an
Tobair. Ní raibh uaidh ach an dioscó ar dtúis, a dúirt sé leis,
agus ligean do Pheats a bheith ag gniúdáil leis ó thaobh an óil
de. Ach duine braiteach fadshaolach ab ea an Peats céanna nár
lig a chuid leis an gcat riamh, agus ná béarfadh amuigh. Thuig
sé go maith nár thúisce a bheadh greim iongan istigh ag mo
dhuine ná go mbeadh sé ag leathadh a chlócaí a thuilleadh, agus
gur ghearr a bheadh aon ghreim aige féin ar an áit a bhí ag
tuilleamh a chrústa riamh dó. Aon tseans, a dúirt sé leis féin.
</par>
<par id="668" caibidil="Caib 13" leathanach="L 82">
Ach mar a bhí ráite ag Bod-Bod le Nóra bhocht go mbeadh a
ndioscó féin leis an mbialann acu, bhí níos mó ina cheann ná an
dioscó céanna. Bhí ceadúnas fíona i gceist chomh maith aige.
Agus b’fhuraist oibriú faoi chlócaí an fhíona. go háirithe má bhí
a bpraghas féin ar phóilíní an cheantair mar a bhí sna Stáit. seift
a sheasaigh’ go maith thall dó agus é ag déanamh a fhortúin ina
measc. ‘Ní fearr focal sa chúirt ná punt sa sparán,’ a deireadh sé,
ag baint casadh as an seanfhocal.
</par>
<par id="669" caibidil="Caib 13" leathanach="L 82">
Bhainfeadh. agus as an mBíobla dá n-oirfeadh dó.
</par>
<par id="670" caibidil="Caib 13" leathanach="L 82">
Bhí deich gcinn de thithe an oileáin feistithe agus athchóirithe
anois ag Bod-Bod, gan aon cheann acu folamh ach fo-oíche
anois is arís. Bhíodar as gach tír ann agus iad ar gach gné datha.
Agus iad go léir tagtha ar thóir an ruda chéanna, an bheatha
mhilis ghlórmhar ná raibh le fáil in aon áit ach i dtíortha i bhfad
i gcéin.
</par>
<par id="671" caibidil="Caib 13" leathanach="L 82">
Chomh maith leis seo bhí ionad campála ann agus gach áis
curtha ar fáil aige dóibh ón ionnaltán ceatha go dtí an t-uisce te.
Mar bhí ginteoir leictreachais gaoithe curtha suas aige a thug
cumhacht do na tithe ar fad. Ní spárálfadh sé aon rud chun a
bhrionglóid a chur i gcrích.
</par>
<par id="672" caibidil="Caib 13" leathanach="L 83">
#L 83
</par>
<par id="673" caibidil="Caib 13" leathanach="L 83">
Bhí ceann de na tithe curtha i leataoibh aige chun a bheith
mar thigh freastail ar an gcuid eile, siopa agus bialann bheag
ann agus Nóra curtha isteach ina mbun anois aige. Aon ní ná
raibh le fáil sa tsiopa agat níor ghá duit ach fios a chur amach air
de réir an lae-bhí an dá bhád isteach is amach agus iad in ann
friotháil ar na cúraimí seo leis. Bhí ceann eile de na tithe curtha
in áirithe aige dá chuid bruinneall agus gach aon chompord a
ceapadh don duine riamh acu ann, mar ba orthu seo a bhí a
sheasamh agus seasamh a ghnótha.
</par>
<par id="674" caibidil="Caib 13" leathanach="L 83">
Agus gach ceann de na fiontair seo curtha i gcrích aige gan a
oiread agus aon chead pleanála amháin. Fear gnímh. D'fhéad-
fadh an phleanáil fanacht. Agus thiocfadh ina ham féin. Nár
chuma. ‘Fear an ghnímh an fear.’ mar a deireadh sé féin. Bhí sé
mar mhana ar a armas aige ina aigne féin, os cionn fidelis ad
urnam.
</par>
<par id="675" caibidil="Caib 13" leathanach="L 83">
Amuigh a bhí Tadhg formhór an ama anois. Amuigh ar shlip
Bhéal Toinne ag trátháil ar na cuairteoirí, á gcur i líne chun
fanacht lena seal, ag tógaint airgid uathu, agus ag coimeád a
teallaireachta leo. Meascán de Bhéarla agus de Ghaeilge a
théadh síos go breá leo. más ea ní gan fhios do Thadhg é. “Now,
ladies and gentlemen, you must get the pinginí and the scillingí
right for me because I have no sóinseáil you see. Tá na
brochures ar activities an oileáin go léir anseo agam daoibh and
you can be á léamh libh while you are waiting.’
</par>
<par id="676" caibidil="Caib 13" leathanach="L 83">
‘I do declare but this gillie is a bit of a genius with his two
languages all at once. What a quaint idea.’
</par>
<par id="677" caibidil="Caib 13" leathanach="L 83">
‘This is brilliant. I am so glad we came here. Stanley.’
</par>
<par id="678" caibidil="Caib 13" leathanach="L 83">
‘Quite.’
</par>
<par id="679" caibidil="Caib 13" leathanach="L 84">
#L 84
</par>
<par id="680" caibidil="Caib 14" leathanach="L 84">
Caibidil 14
</par>
<par id="681" caibidil="Caib 14" leathanach="L 84">
Bhí Barra Bua agus a chomhluadar potairí amuigh ag faire ar
thaispeántas an lae chomh maith le duine. B’annamh leis aon ní
mar seo a dhéanamh ach é chomh pointeálta le maorsháirsint
airm i gcúrsaí ama de. Ach níor thóg an céapar ar fad níos mó
ná fiche nóimeat ar aon chuma agus ba shuarach an chailliúint
oibre é seo i gcomórtas leis an gceacht a bhí á fhoghlaim acu trí
chéile.
</par>
<par id="682" caibidil="Caib 14" leathanach="L 84">
D'imíodar orthu isteach agus bréantas orthu, go háirithe air
féin agus a cheithearnaigh Corcaíoch. Níor mhór an ceann a
thóg an cúpla oibrí ón áit den chúram, píosa neamhaistir dóibh
sin ab ea é. Agus ar ndóigh ba é mana na háite ar aon nós: aon
ní ach obair. Bhí sé seo dulta go smior iontu, agus go smúsach.
Agus ba bhreá an rud píosa neamhaisitir i mbolg an lae agus i lár
na hoibre istigh. B’annamh a fuaireadar faoiseamh ón gCorcaíoch
mar é agus bhaineadar lán a mboilg as.
</par>
<par id="683" caibidil="Caib 14" leathanach="L 84">
‘Damnú ar an bhfear sin,’ arsa Barra nuair a bhíodar luite
isteach ar an obair thar n-ais. ‘Tá sé ag dul thar cailc mura bhfuil
sé imithe cheana ann. Níl uaidh ach an áit seo a shuathadh agus
é a bheith ar chuma gach aon áite eile. Níl sa cheann aige ach
truailliú agus meathlú. Truailliú cultúir go mórmhór ...’
</par>
<par id="684" caibidil="Caib 14" leathanach="L 84">
‘Peaca marfach é sin thar a dtáinig riamh,’ arsa ceithearnach
eile.
</par>
<par id="685" caibidil="Caib 14" leathanach="L 84">
‘Peaca sealáin, a dhuine. Ní chúiteodh aon rud eile a choirthe.
</par>
<par id="686" caibidil="Caib 14" leathanach="L 85">
#L 85
</par>
<par id="687" caibidil="Caib 14" leathanach="L 85">
Dá bhfaighinnse agus mo chomrádaithe i gCorcaigh é, deirimse
leat. Nach beag an mhairg a chuireann sé oraibhse?’ ar seisean
le hoibrithe na háite, ‘nó an cuma libh sa diabhal?’
</par>
<par id="688" caibidil="Caib 14" leathanach="L 85">
Ní raibh ach aoinne amháin acu lena dhóthain misnigh chun
labhairt amach go macánta leis. ‘Ambaiste ná fuil uainne ach é.
Ní fhacamarna aon anam san áit nó go dtáinig sé ann. Ná fuil na
haoinne ag caint air anois. Agus féach a bhfuil d’obair á
thabhairt aige do na daoine óga. Beirt i mbun gach aon bháid
aige chomh maith leis an gcaptaen Tadhg ar an dtalamh tirim
agus é ina phiarda duine uasail againn. Agus dioscó nua á
oscailt aige aon lá anois.’
</par>
<par id="689" caibidil="Caib 14" leathanach="L 85">
‘Cuirfidh san deireadh le dioscó an Tobair, agus ní haon
diabhal díobháil é sin,’ arsa fear eile a bhí tar éis a mhisneach a
chruinniú ón gcéad fhear. ‘Cleas na gcaipíní amuigh agus iad ag
féachaint isteach na haon oíche orainn faoi mar bheadh asail i
mbéal geata agus a gcraos ar leathadh acu; ná feadaraís cad ba
cheart duit a rá ná a dhéanamh acu. Agus le formad glan é sin,
an bhfuil a fhios agat? Iad féin a bheith thar aois na díobhála
agus a gcnaipe déanta.’
</par>
<par id="690" caibidil="Caib 14" leathanach="L 85">
Labhair an tríú duine as a bhéal sin, agus a phort féin aige.
‘Nach cuimhin leat an Neid úd a tháinig anseo cúpla bliain ó
shin, agus nuair a tháinig sé amach ón Aifreann an chéad
Domhnach a bhí sé ann agus go bhfaca sé na páipéir Dhomhnaigh
agus iad go léir as Béarla agus an bréantas a tháinig air go ndúirt
sé le fear éigin in aice leis: ‘Nár cheart leagan speisialta Gaeilge
a chur go dtí áit mar seo de na páipéir sin?’ Agus an freagra a
thug mo dhuine air, bhí sé go maith, an bhfuil a fhios agat? Ar
seisean: ‘Dhera, a dhuine na páirte, dá mbeidís as Gaelainn ní
léifeadh aoinne anseo iad.’ Agus an ceart aige.’
</par>
<par id="691" caibidil="Caib 14" leathanach="L 85">
‘Tá fear eile anseo againn ansin agus é idir dhá thráigh ar fad.
Tá a fhios agat Iarann. Ní fheadair sé sin an ceann de na Caipíní
é nó ceann de na Laethanta Breátha. Níl aon díol trua anseo ach
é. Is Caipín é nuair a imíonn an chuid eile agaibh abhaile, ach is
Lá Breá é chomh luath agus thagann sibh ar an gcósta. E curtha
as a mheabhair ag fáinleoga an tsamhraidh. gan aon ní eile ag
baint radharc Dé agus codladh na hoíche de ach iad sin ...’
</par>
<par id="692" caibidil="Caib 14" leathanach="L 86">
#L 86
</par>
<par id="693" caibidil="Caib 14" leathanach="L 86">
Bhí Barra agus a chomrádaithe. mar a thugadh sé orthu, ag
foghlaim, agus go tiubh ...
</par>
<par id="694" caibidil="Caib 14" leathanach="L 86">
Ní fheadair sé an ceann de na Caipíní é nó ceann de na
Laethanta Breátha. B'in í an fhírinne má labhradh riamh í. Baí
an fhadhb ba mhó a bhí ag Iarann í; í sin agus an t-aos a bheith
ag bagairt air agus gan aon ghlacadh aige leis. Le linn an tséasúir
ba é crá croí na dtabhairneoirí é, bhí sé chomh deacair sin a
shásamh lena dheoch. Braon suaithinseach a bhíodh uaidh i
gcónaí an uair sin, agus ar ndóigh chaithfí leac oighir a thabhairt
dó leis agus b'fhéidir slisne líomóide nó oráiste maraon le
spúnóigín chorraithe. Cúpla clóbh uaireanta dá mbeidís faoi ia
an tí. Deoch d'asail gan dabht agus dá gcuid láracha ab ea rum
81 black-bhí gach aon dara Tadhg á ól sin. Thug sé biaiste
amháin i ngrá le seártrús, agus é ag déanamh suaitheantais den
dath álainn a bhí air. Bleácliathach mná a chuir in aithne dó é,
agus ní gá a rá go raibh sé leath i ngrá léi féin chomh maith ag an
am. ‘Í chomh breá chomh bog chomh briosc,’ a deireadh sé. ‘Is í
a leithéid a d’oirfeadh de mo leithéidse. Dá mbeadh leanbh
agam léi ní fheadair aoinne cá stadfadh sé.’
</par>
<par id="695" caibidil="Caib 14" leathanach="L 86">
‘O. a Shéamais,’ a deireadh sí leis (níor thaitin a leasainm
riamh léi), ‘nár bhreá liom leanbh a bheith agam leat. Cuimhnigh
ar é a bheith istigh ionam naoi mí as a chéile agus mo chroí lán
suas de bhród. Dein liom é, dein liom é. dein liom é.’
</par>
<par id="696" caibidil="Caib 14" leathanach="L 86">
‘Ó, a thiarcais, sea,’ a deireadh sé. ‘leanbh seártrúis, cuimhnigh
air!’
</par>
<par id="697" caibidil="Caib 14" leathanach="L 86">
‘Fág istigh é. fág istigh é.’ ar sise i gcuilithe an tsaothair di.
‘Dein, a Shéamais.’
</par>
<par id="698" caibidil="Caib 14" leathanach="L 86">
‘Ar m’anam gur mise an fear agat a dhéanfaidh, a chailín
bháin,’ ag scaoileadh an ualaigh dá chroí agus dá cholainn.
</par>
<par id="699" caibidil="Caib 14" leathanach="L 86">
‘Ó, a Shéamais, a ghrá, go raibh maith agat as sin. Bhí sé sin
go hálainn.’
</par>
<par id="700" caibidil="Caib 14" leathanach="L 86">
B’in é Iarann nuair a bhí sé i mbláth a mhaitheasa. Ach bhí
suas le fiche bliain ó shin ansin. Agus ba mhór an chuid fiche
bliain go háirithe tar éis an daichead a bheith cnagtha ag duine.
Ach anois ó bhí na trí scór aige fiche bliain ab ea gach aon dá
bhliain. Agus ní ina cholainn amháin a bhraith sé an taoide ag
trá. Bhí an aife tosaithe ina mheon agus istigh ina intinn agus ina
</par>
<par id="701" caibidil="Caib 14" leathanach="L 87">
#L 87
</par>
<par id="702" caibidil="Caib 14" leathanach="L 87">
chroí. Bhraith sé tráth an uafáis ag bualadh leis. Ba thonn mhara
gach uile bhliain agus é ina sheasamh ar an dtráigh ghainimhe
agus nuair a thosódh an réasac ag scamhadh faoina chosa, an
ghainimh. gainimh na mblian, á súrac aici uaidh-amach faoin
bhfarraige mhór agus gan fágtha faoina chosa ach clocha beaga
nochtaithe agus géaráin ag dul i mbeo ann.
</par>
<par id="703" caibidil="Caib 14" leathanach="L 87">
Bhí taoide aife rabharta tosaithe anois air le cúpla mí ach ní
gan fhios do dhaoine é. Dhá uair sa tseachtain b'fhéidir a
raghadh sé ar an Tobar, go minic i measc na gCaipíní, go han-
annamh istigh leis an dioscó. Litir a fuair sé um an dtacaid sin
faoi ndeara an suathadh mór a bhí beirthe air agus a dhein an
claochlú go léir air. Litir ó Bhláithín:
</par>
<par id="704" caibidil="Caib 14" leathanach="L 87">
Coláiste Ollscoile Chorcaí.
6ú Meitheamh.
A Chara mo chroí.
</par>
<par id="705" caibidil="Caib 14" leathanach="L 87">
Is oth liom ná beidh mé ag gabháil siar chugat in aon
chor an samhradh seo, cé go raibh mo shtíil in airde leis ó
dfhágas go deireanach thú.
</par>
<par id="706" caibidil="Caib 14" leathanach="L 87">
Beidh mo chéim críochnaithe anseo agam go luath anois
agus ansin beidh orm dul thar lear go tuaisceart na Spáinne
go dtí Meán Fómhair nuair a bheidh mé ag déanamh mo
scrúdaithe.
</par>
<par id="707" caibidil="Caib 14" leathanach="L 87">
Spáinnis agus Gaeilge atá á dhéanamh i gcomhair na
céirne agam. tá afhias agat, agus sin é an chúis go bhfuilim
ag tabhairt aghaidh ar an dtír sin chun barr slachta a chur
ar an dteanga i measc na ndaoine. Díreach mar d éirigh
liom an dálta céanna a dhéanamh ansin thiar in bhur measc i
gCorca Chaoin le mo chuid Gaeilge.
</par>
<par id="708" caibidil="Caib 14" leathanach="L 87">
Go raibh maith agat féin as an gcúnamh a thu gais dom sa
chúram seo. Ní dhearmhadfaidh mé go brách duit é.
</par>
<par id="709" caibidil="Caib 14" leathanach="L 87">
Le gach dea-mhéin. etc.
</par>
<par id="710" caibidil="Caib 14" leathanach="L 87">
P.S. An gcreidfeá go bhfuair ¡no nzhuintir amach go rabhas
ag siúl amach leat an babhta deireanach? Cad déarfá leis
sin?
</par>
<par id="711" caibidil="Caib 14" leathanach="L 87">
Bl.
</par>
<par id="712" caibidil="Caib 14" leathanach="L 88">
#L 88
</par>
<par id="713" caibidil="Caib 14" leathanach="L 88">
Ba bhocht an litir í. B'fhuar agus ba lom a teachtaireacht.
Léigh sé arís í agus arís eile. Ní raibh aon lá ó fuair sé í ná
tarraingíodh sé chuige í agus léadh arís. Ní olc a chuireadh sí air
ach rud. Bhí sí chomh fuarchúiseach gur bheag má chreid sé
gurbh í Bláithín a scríobh in aon chor í. Níorbh í seo an cailín
céanna a d’fháisc sé chomh minic sin lena chroí le caon-
dúthracht agus le héileamh anama.
</par>
<par id="714" caibidil="Caib 14" leathanach="L 88">
Inniu féin tharraing sé chuige arís í agus léigh. Scrúdaigh sé
idir gach aon dá líne agus idir gach aon dá fhocal í, ach léas
dóchais ní raibh le fáil aige uaithi. Ní raibh aon rian de chion ná
de ghrá le feiscint inti. ‘A Chara mo chroí’ in ionad “A Shéamais
a stór mar ba bhéas léi cheana. ‘Go raibh maith agat féin as an
gcúnamh ...’ Arbh in a raibh ann? Cúnamh chun a stór Gaeilge
a shaibhriú? Dia linn. Agus ansin: ‘Le gach dea-mhéin.’ ‘Slán
leat tamall, a dhianstóirín’ a bhíodh aici ina cuid litreacha
roimhe seo. Agus anois sa cheann seo gan a oiread agus aon X
amháin thiar lena heireaball.
</par>
<par id="715" caibidil="Caib 14" leathanach="L 88">
Níor tharla aon ní riamh cheana i saol Iarainn a shuaigh é mar
a dhein an litir seo. D’aosaigh sé thar oíche léi. Ba é lá na
cinniúna dó an lá a fuair sé í mar bhí a fhios aige ná raibh inti
ach ‘Slán leat, go raibh maith agat as do chúnamh.’ Bhraith sé
den chéad uair riamh ina shaol na blianta ina n-ualach air. ‘Ní
ligfidh mé dóibh,’ a dúirt sé. ‘Má dheinim tá deireadh liom.
Ach cad é mo leigheas air? Cén fál a thógfaidh mé ina gcoinne a
choinneoidh siar an taoide?’
</par>
<par id="716" caibidil="Caib 14" leathanach="L 88">
Chuimhnigh sé agus chuimhnigh sé. ‘Ar m’anam féin, mhuise,’
a dúirt sé leis féin as a mhachnamh, ‘go mb’fhéidir ná fuil
deireadh leis an seanghadhar fós. Fan go bhfeiceam.’
</par>
<par id="717" caibidil="Caib 14" leathanach="L 88">
Cois na tine dó féin a bhí Iarann ar a chathaoir uilleann agus é
ag féachaint isteach sa tine, isteach i gcroí dearg na sméaróidí.
Is ann a bhí an lá caite aige, ach amháin pé greim bídh a bhí
caite aige agus ba bheag sin. Ní raibh an goile féin chomh maith
agus bhíodh sé, fear a bhí rómhaith do chapall tráth dá raibh. Ó
b'annamh leis féin, níor chuir sé a cheann thar doras i lár an
chibeal go léir. Ar aon chuma. ní ghráfadh sé an radharc céanna
an lá a b'fhearr a bhí sé.
</par>
<par id="718" caibidil="Caib 14" leathanach="L 88">
Rud eile a bhí air. lá thar laethanta dá shaol a bhí le bheith sa
</par>
<par id="719" caibidil="Caib 14" leathanach="L 89">
#L 89
</par>
<par id="720" caibidil="Caib 14" leathanach="L 89">
lá inniu gan fhios dona raibh amuigh ag faire agus ag féachaint.
Sprioclá ina shaol ab ea é, mar ba é an lá é a bhí beartaithe ag
Bláithín le filleadh ar Chorca Chaoin agus ar a ‘grá geal.’
</par>
<par id="721" caibidil="Caib 14" leathanach="L 89">
Bhí an litir fós ina dhá láimh aige agus é ag smaoineamh. Is iad
na mná atá ag déanamh ciota fogha riamh díom, a dúirt sé leis
féin. Cad ina thaobh ná fuilim ar nós na coda eile, ar nós mo
chomhaoistí. Is é a bpaidrín a chuireann a chodladh gach aon
oíche iad sin ó chnagadar an leathchéad go háirithe. Ní mar sin
domsa. Mná agus cuimhneamh ar mhná a chuireann a chodladh
mise. Mura mbeadh iad ní thitfeadh aon néal chodlata orm. Ach
féach í seo anois agus í ag baint codladh na hoíche díom—an
chéad bhean riamh acu a dhein a leithéid liom. Ach ar ndóigh ní
i ngrá lena colainn a bhíos ach lena meon agus lena hanam.
Agus b’in é díreach a bhain an bonn uaim. gan a bheith i ngrá
lena colainn mar a bhí agam leis an gcuid eile acu. Mé a bheith
ag teip siúrálta faoi ndeara é sin a imeacht orm—céad-
chomhartha na seanaoise.
</par>
<par id="722" caibidil="Caib 14" leathanach="L 89">
Leis sin, bheir sé ar an litir agus dhein sé dhá leath di; ansin
ceithre leath agus ansin ocht leath. agus scaoil sé idir a
mhéireanna isteach i measc na sméaróidí í, gur éirigh sí in airde
tríd an simné ina bladhm lasrach.
</par>
<par id="723" caibidil="Caib 14" leathanach="L 89">
Sin caibidil aoibhinn de mo shaol imithe in airde léi. a dúirt sé
leis féin. Agus thosaigh sé ag gol anuas dá shúile ina aonar ar lic
an tinteáin.
</par>
<par id="724" caibidil="Caib 14" leathanach="L 90">
#L 90
</par>
<par id="725" caibidil="Caib 15" leathanach="L 90">
Caibidil 15
</par>
<par id="726" caibidil="Caib 15" leathanach="L 90">
Bhí lagmhisneach Iarainn tugtha faoi ndeara go maith ag na
daoine timpeall air. Mhothaíodar an phreab a bhí riamh ann ar
iarraidh. Bhí an tiarnúlacht imithe as a choiscéim. an géim
imithe as a ghotha. Bhí cuma shilte air faoi mar a bheadh duine
a bheadh cloíte ag rún diamhair éigin ná féadfadh sé a roinnt le
haoinne. Agus an comhartha ba mheasa acu go léir. gan na mná
óga a bheith ag eitilt timpeall air faoi mar a bhíodh nuair a bhí
sé ar fónamh i gceart.
</par>
<par id="727" caibidil="Caib 15" leathanach="L 90">
Bhí seasamh a chirt riamh san Iarann céanna agus ba mhaith
a leithéid sin a bheith in aon phobal. Pearsanú pobail nó an
chuid ab fhearr den phobal ab ea an gaiscíoch riamh. An lá a
theipfeadh sé agus gan aon laoch eile a bheith ag teacht ina
bhróga, rud ná raibh, b'in deireadh le dé an phobail. Na rudaí
óga a bhí ag éirí suas timpeall orthu. ní raibh in aon duine acu
ach giobal ar croitheadh le gach gaoth dá séideadh agus gan
uaidh ach a thoil féin amháin, a mhianta féin a shásamh, gan
prinseabáltacht dá laghad. Chuir an file go maith é ina shlí féin:
</par>
<par id="728" caibidil="Caib 15" leathanach="L 90">
An laoch nuair a chuirfear dá threoir
Is gan aoinne le ceol inár measc
Cé air go mbeidh seasamh an fhóid?
Cé a chuirfidh éagóir ina ceart“?
</par>
<par id="729" caibidil="Caib 15" leathanach="L 90">
Bhí fáidhiúlacht ag baintleis an rann seo ag an bhFile, agus cé
ná raibh Iarann ainmnithe d'aithin daoine gurbh é a bhí i gceist.
</par>
<par id="730" caibidil="Caib 15" leathanach="L 91">
#L 91
</par>
<par id="731" caibidil="Caib 15" leathanach="L 91">
Bhí daoine eile ann, áfach. agus Bod-Bod ina measc, nár
chreid go raibh Iarann chomh cloíte sin. Ba mhaith le Bod-Bod
a chreidiúint go raibh ach ní cheadódh fianaise a shúl dó é mar
bhí sé ag faire Iarainn ar nós an chait agus na luiche. Chonaic sé
Iarann isteach is amach lena bhád gan aon bheann air féin. gan
a oiread agus focal a labhairt leis. agus nuair a shroicheadh sé
caladh an Oileáin istigh lena ualach paisnéirí ba dhóigh leat gur
leis féin an áit. Bhí buntáiste aige air féin, go raibh sé in ann a
bhád a thabhairt taobh le slip ann agus í a chúladh amach mar a
d’oireadh dó. Dá mbeadh sé ag an slip roimhe féin agus ualach
le folmhú amach aige d’fhanfadh Iarann istigh cois cloiche nó
go mbeadh deireadh na foighne caite aige agus é i riocht
pléascadh lasmuigh. Níorbh aon fhear cloíte fós an té a
thabharfadh a shlán féin mar seo; ba ea, a bhuachaill. Agus ní
raibh aon duine eile ar an gcósta seo a mbeadh Bod-Bod sásta
glúin a fheacadh dó ach é.
</par>
<par id="732" caibidil="Caib 15" leathanach="L 91">
Taobh amuigh de seo. bhí Bod-Bod féin ar muin na muice. A
dhá bhád aige agus é ag déanamh go binn leo. Aon tigh agus
aon fháltas ar an Oileán arbh fhiú iad a cheannach ceannaithe
aige ach amháin tigh Mheig agus an Fhile-— d’fhanfaidís sin,
agus d’fhanfaidís go bhfuarfaidís, go mbeifí ag ithe mhíne as a
láimh féin nuair a bhuailfeadh giúmar a gceannaithe é. Bó
aonaigh agus péileacán parlúis ar bharr gach méire aige agus é
ag baint a chuid airgid astu ag tabhairt sásaimh agus compoird
d’fhearaibh fuara na cruinne. Is minic a bhíodh trua aige dá
chuid péileacán ag freastal ar riachtanais choirp na gcaidiún
truaimhéileach seo—mná breátha mar iad a raibh díol aon fhir
ó Chill go Durlas iontu.
</par>
<par id="733" caibidil="Caib 15" leathanach="L 91">
Ach ní raibh aon chaitheamh aige féin ina ndiaidh. Earraí
lámhchaite ab ea iad, earraí truaillithe. Bhí tamall ann agus is é
a bheadh go sásta leo ach inniu bhí rogha an toghaidh aige agus
b'fhada óna chéad fhoireann a d’fhanfaidís. B'fhearr leis Nóra
féin ach í a bheith chomh leachta agus chomh briosc agus
chomh soghafa. Ach bhí friseáilteacht ag baint léi cé nárbh aon
earra amach as an bhfilleadh í ach a oiread le haon cheann eile
acu a bhí sa timpeall, ach gurbh í rogha na gcéad díogha í.
</par>
<par id="734" caibidil="Caib 15" leathanach="L 91">
Ach bhí an t-airgead á thuilleamh ag na péileacáin dó agus is
</par>
<par id="735" caibidil="Caib 15" leathanach="L 92">
#L 92
</par>
<par id="736" caibidil="Caib 15" leathanach="L 92">
chuige sin a bhíodar aige. Agus na scéalta a bhíodh acu dó! An
cruipleachán ó Antwerp gan ann ach seacht gclocha meáchain
agus gan a oiread aige agus a chorródh a chuid tae dó. an
t-ainniseoir, ní á chasadh leis é, a deireadh Tadhg. Agus gan
uaidh ar a chuid airgid ach an péileacán ba láidre a bhí ann
chun síob cac bó a thabhairt ar a guaille i bhfaid na trá dó agus
lasc marcaigh aige ag gabháil uirthi i gcaitheamh an turais. Ba
shaoráideach an t-airgead é. Agus an ‘rud’ ó Bhaile Átha Cliath
nár fhás ribe clúimh riamh thíos ná thuas air, agus gan uaidh ach
í a bhualadh in airde ar asal, an gadhar a chur leis an asal agus
coinneáil air nó go leagfaí ar a fleasc ar andtráigh í. B’in uile.
B'in é ‘briseadh na cuiginne’ aige féin agus é sínte ar a shliasaid
faoi bhun an phoirt thuas.
</par>
<par id="737" caibidil="Caib 15" leathanach="L 92">
D'fhéadfaí a rá. b'fhéidir. ar an sásamh go léir a bhíodh Bod-
Bod a bhaint as na heachtraí seo go raibh sé ar aon leibhéal
truailliúcháin leo seo. Thagadh fáscaí dubha air le gach insint.
Ba é a ‘bhualadh cuiginne’ féin é ar a shlí féin gach uair.
</par>
<par id="738" caibidil="Caib 15" leathanach="L 92">
Níor mhar a chéile an sásamh a bhaineadh Tadhg as na
scéalta. Sásamh íochtar putóige a d'fhaigheadh sé sin as an
gcúram. Níor chuala sé aon ní mar é riamh. An sórt sásaimh a
bhainfeadh buachaill sa dara bliain ar scoil as a chéad scéal
salach agus fonn drúisiúil air é a roinnt lena chompánaigh.
Sásamh nádúrtha sláintiúil a bhí fágtha ina dhiaidh ar bhóthar a
dhrabhláis féin ag Bod-Bod agus ná faigheadh sé thar n-ais go
brách arís. Raghadh Tadhg abhaile go sásta dó féin an oíche sin
tar éis an chúraim go léir agus bheadh an ceann ba dhóchúla de
na péileacáin idir é agus an bhraillín i leaba a shamhlaíochta
féin agus dhúiseodh sé ar maidin agus é breá folamh lán de
fhlosc i gcomhair a mbeadh de radharcanna roimhe amach i
gcaitheamh an lae. Ach maidir le Bod-Bod de shleamhnódh sé
sin isteach thar cnaiste agus gan ag teacht idir é agus codladh na
hoíche ach a laghad airgid a bhí déanta an lá sin aige.
</par>
<par id="739" caibidil="Caib 15" leathanach="L 92">
Bhí Iarann thíos ina leaba féin agus é ag smaoineamh ar na
laethanta órga a bhí imithe. Strampáil agus únfairt. An leaba ag
fáil róthe dó. An iomarca éadaigh anuas air. A chuid uisce ag
cur air. Madraí ag sceamhaíl. Cat ar bharr claí ag catachas agus
cait an cheantair á sracadh as a chéile ag lorg a gcirt.
</par>
<par id="740" caibidil="Caib 15" leathanach="L 93">
#L 93
</par>
<par id="741" caibidil="Caib 15" leathanach="L 93">
Chuireadar an saol mór ar fad i gcuimhne dó. Nárbh in é é.
Mura mbeadh an tsíorbhodaíocht agus an tsíorshlataíocht ní
bheadh duine ná ainmhí ann. Díneamó na beatha. Ba orthu a
bhí rothanna móra an tsaoil ag casadh. ‘Cad ina thaobh go
gcaillimid leis an aois iad? Cén mhaitheas don duine óg a ghift
mura dtuigeann sé conas lán feidhme a bhaint aisti. Nach
tabharthas amú dá leithéid í.’
</par>
<par id="742" caibidil="Caib 15" leathanach="L 93">
‘Youth is wasted on the young.’ a déarfadh Bod-Bod. Ba mhar
a chéile an bheirt. Bod-Bod agus é féin, nuair a tháinig sé go
cnámh na huilleann, sna cúrsaí seo. Ach is ag ceann caol an
bhóithrín sin a scaradar go brách óna chéile. B'in uile a raibh
eatarthu.
</par>
<par id="743" caibidil="Caib 15" leathanach="L 93">
‘I láthair Dé mhuise. mar sin féin,’ arsa Iarann leis féin. ‘mura
n-éireoidh liom éacht éigin neamhghnáthach ar fad a dhéanamh
a chuirfidh B-B dá chois gur deacair domsa teacht thar n-ais ar
mo rian féin arís.’ Níor theip riamh ar Iarann nó gur tháinig B-B
ar an gcósta agus ar chuma éigin bhí sé daingnithe istigh ina
cheann go raibh baint ag an dá rud le chéile. Chuir an rún
díoltais seo brat aoibhnis éigin air nár thuig sé agus thit a
chodladh go sámh air as sin go maidin gheal.
</par>
<par id="744" caibidil="Caib 15" leathanach="L 93">
Bhí Barra Bua uaidh suas agus é ag únfairt ina leaba féin.
Smaoinigh sé ar Thomás thuaidh agus ar a mhaolbheannacht ar
an rún a bhí ina chroí féin. Ní haon ní a bhaineas le claonta na
colla a bhí ag teacht idir Bharra agus a shuan ach conas an fórsa
diail iasachta seo a dhíbirt agus a chloí go deo. Bhí a chomrád-
aithe féin aige. mar a thugadh sé i gcónaí orthu. agus bhí a fhios
aige go maith nach i dtaobh le litir bhagartha a d’fhágfaí an
fórsa dá sméidfeadh sé orthu. Bhí a sheal féin caite faoi cheann
stáin aige chomh maith lena chomrádaithe ‘ar mhaithe leis an
gcúis’ agus dá mbeadh fonn díoltais ¡gceart air bhí sé siúrálta ná
teipfí air. ‘Ní haon mhaitheas meathiarracht.’ a dúirt sé leis féin.
‘Ní thuigfidh an fórsa seo aon ní ach an gnó glan ceart. Sin é an
sórt é féin. Ní bheadh aon mheas aige ar an lagbheart.’
</par>
<par id="745" caibidil="Caib 15" leathanach="L 93">
Ghlaoigh sé isteach ar cheann dá cheithearnaigh a bhí sínte
sa tseomra taobh leis. Ní raibh sé ach a dódhéag a chlog, am
mhímhairbh na hoíche. Tráth comhcheilge riamh, tráth seiftithe,
am gnímh. ‘Nach san oíche amáireach.’ a dúirt Barra leis i
</par>
<par id="746" caibidil="Caib 15" leathanach="L 94">
#L 94
</par>
<par id="747" caibidil="Caib 15" leathanach="L 94">
gcogar, ar eagla go gcloisfeadh fallaí an tí é, ‘atá an dioscó nua á
oscailt ag Fórsa a hOcht?’
</par>
<par id="748" caibidil="Caib 15" leathanach="L 94">
‘Is ea féin,’ a dúirt an mac alla.
</par>
<par id="749" caibidil="Caib 15" leathanach="L 94">
‘Agus nach é Aire na Gaeilge atá á oscailt?’
</par>
<par id="750" caibidil="Caib 15" leathanach="L 94">
‘Is é cheana.’
</par>
<par id="751" caibidil="Caib 15" leathanach="L 94">
‘Dá gcuirfeá fios ar an gcomrádaíocht anois díreach an dóigh
leat go bhféadfaidís ... ?’
</par>
<par id="752" caibidil="Caib 15" leathanach="L 94">
‘Siúrálta deimhnitheach.’ arsa an mac alla.
</par>
<par id="753" caibidil="Caib 15" leathanach="L 94">
‘Deirtear liom nach róshásta atá criú an Fhórsa le cúrsaí oibre
agus le pá ar na báid atá ag friotháil an Oileáin istigh. An fíor é?’
</par>
<par id="754" caibidil="Caib 15" leathanach="L 94">
‘Is fada leo a bhfuil d’uaireanta an chloig á oibriú acu ar an
bpá atá dóibh, go háirithe i gcomórtas lena bhfuil d’airgead á
fháil ag an bhfear freastail amuigh.’
</par>
<par id="755" caibidil="Caib 15" leathanach="L 94">
‘Tadhg?’
</par>
<par id="756" caibidil="Caib 15" leathanach="L 94">
‘Tá cúis easaontais ann mar sin.’
</par>
<par id="757" caibidil="Caib 15" leathanach="L 94">
‘B’fhuraist é a chothú, a déarfainn. ach cur chuige i gceart.’
</par>
<par id="758" caibidil="Caib 15" leathanach="L 94">
‘Go diail. Labhair leis an gcomrádaíocht mar sin.’
</par>
<par id="759" caibidil="Caib 15" leathanach="L 94">
‘Ní túisce ráite ná déanta arsa an mac alla ar aon tuin le
duine a raibh taithí aige glacadh le horduithe mar a dhéanfadh
saighdiúir singil in arm.
</par>
<par id="760" caibidil="Caib 15" leathanach="L 94">
D’iompaigh Barra isteach. Bheir ar a phaidrín agus dúirt
deichniúr do na ceithearnaigh bhochta go léir a fuair bás ar son
a gcúise féin i réabhlóidí móra an domhain ó thúis aimsire.
</par>
<par id="761" caibidil="Caib 15" leathanach="L 94">
‘Ar mhaithe leis an gcúis.’ a dúirt sé. agus thit a chodladh go
breá air.
</par>
<par id="762" caibidil="Caib 15" leathanach="L 95">
#L 95
</par>
<par id="763" caibidil="Caib 16" leathanach="L 95">
Caibidil 16
</par>
<par id="764" caibidil="Caib 16" leathanach="L 95">
Bhí an lá amáireach ina lá meala agus na scuainte ar an gcósta
ag faire ar a seans chun tabhairt faoi Oileán Ban. Ghabh Bod-
Bod anuas go toirtéiseach tríd an bparóiste mar bheadh flaith ag
iniúchadh a ríochta. Ní hamháin go raibh an lá féin sa cheann
aige ach bhí an oíche a bhí rompu go léir amach. Aire na
Gaeilge agus a cheithearnaigh ag teacht agus an saol móranoir
ar a sála. Bhí gach aon rud i gcóir agus i gceart i gcomhair na
hócáide aige féin agus a chuid cúntóirí. An dioscó féin faoi réir
acu chun léimeadh ina bheathaidh ar an sprioc-am agus freastal
ar riachtanais an tsaoil mhóir a bheadh ag déanamh air.
</par>
<par id="765" caibidil="Caib 16" leathanach="L 95">
Alpha Beta. an grúpa idirnáisiúnta mar a thugaidís orthu féin,
a bhí fostaithe don ócáid agus bhí gach aon duine cinnte go
bhfaighidís luach a gcuid airgid uathu sin. Bhí a n-ainm bainte
amach acu ar stáitsí móra na hEorpa le bliain anois.
</par>
<par id="766" caibidil="Caib 16" leathanach="L 95">
Agus ansin arís, bhí an ceadúnas fíona faighte aige. Ar
ndóigh, nuair a thiocfadh sé go dtí pointe áirithe den oíche is
beag duine a aithneodh fíon ó mheascáin eile. An té a
dhéanfadh féin ní ligfeadh sé air nach fíon a bhí ann. Nár chuma
ach a bheith i measc an chomhluadair cheart. Bheadh gach aon
sórt teanga á labhairt ann, gan dabht. agus ní thuigfeadh a
bhformhór nach teanga Eorpach a bheadh á labhairt ag lucht na
Gaeilge. ‘An dtuigeann tú, tabharfaidh sé seo gradam don
Ghaeilge í a bheith á clos i measc teangacha móra an domhain,’
</par>
<par id="767" caibidil="Caib 16" leathanach="L 96">
#L 96
</par>
<par id="768" caibidil="Caib 16" leathanach="L 96">
arsa Bod-Bod sa litir a chuir sé go dtí an tAire ag tabhairt
cuiridh dó teacht ar an láthair. ‘Gradam nach beag,’ a dúirt sé
leis. ‘Ceann ná raibh riamh cheana aici ach í ina fáithim bhocht
ar sciorta mór an Bhéarla. B’fhéidir nár mhiste duit é seo a lua
san óráid oscailte a thabharfaidh tú uait. Táimid ag iarraidh an
Ghaeilge a chur ar ardán níos uaisle ná mar a bhí sí riamh.
b’fhéidir.’
</par>
<par id="769" caibidil="Caib 16" leathanach="L 96">
Bhí sé ar chaladh Bhéal Toinne faoi seo agus a cheann ina
roilleán ag cúraimí an lae a bhí roimhe. Gliondar air mar sin
féin. Scóp chun an tsaoil. Sceitimíní agus sciatháin croí i
gcomhair na hoíche mar ní raibh aon rud is mó a thaitin leis ná
a bheith i lár an aonaigh lena chuid earraí. De réir mar a
d’éireodh leis an oíche anocht ní bheadh a fhios agat nach ina
Theachta Dála a chríochnódh sé i dTeach Laighean. Nach
minic a tharla rudaí níos aite. Bheadh cogar i gcluas an Aire
anocht aige mar gheall air seo go háirithe. Gach aon rud ina áit
féin.
</par>
<par id="770" caibidil="Caib 16" leathanach="L 96">
‘Well, Tadhg. an bhfuil gach rud réidh agat anseo?’
</par>
<par id="771" caibidil="Caib 16" leathanach="L 96">
‘Ó. tá sir. Ach níl ach bádóir amháin againn inniu.’
</par>
<par id="772" caibidil="Caib 16" leathanach="L 96">
‘ó! Cad "tá suas?’
</par>
<par id="773" caibidil="Caib 16" leathanach="L 96">
‘Níl a fhios agam. sir. Ach bhí an ceann eile acu ag tinteáil
aréir, a deirtear liom.’
</par>
<par id="774" caibidil="Caib 16" leathanach="L 96">
‘Tinteáil?’
</par>
<par id="775" caibidil="Caib 16" leathanach="L 96">
‘Sea. Tá a fhios agat an pastime. Passing a little bit of a while
of the night in a tent.’
</par>
<par id="776" caibidil="Caib 16" leathanach="L 96">
‘ó, tenteáil. Now tuigim tú. Tadhg. But why isn't he here?’
</par>
<par id="777" caibidil="Caib 16" leathanach="L 96">
‘Níl sé róshásta leis an bpá, a deir sé.’
</par>
<par id="778" caibidil="Caib 16" leathanach="L 96">
‘l’ll take his place in the boat mé féin, tá a fhios agat. agus
feicfimid.’
</par>
<par id="779" caibidil="Caib 16" leathanach="L 96">
‘Go maith sir. Mo ghraidhin do ghéaga.’
</par>
<par id="780" caibidil="Caib 16" leathanach="L 96">
Líon an bád isteach le daoine a bhí socair ina rang go deas
seiftithe ag Tadhg roimhe, díreach mar bheadh caoirigh ag
gabháil trí bhearna. Gach duine acu agus a súile ag breithniú
isteach sa tsíoraíocht a bhí, mar a gealladh dóibh, ag fanacht leo
ar Paradise Island.: Rinseáil liathghorm áit éigin i ngruaig na
mban agus spéaclaí dubha gréine orthu ar fad. Ceamaraí ag a
bhformhór ag tnúth le radharcanna a bhreith abhaile leo go
</par>
<par id="781" caibidil="Caib 16" leathanach="L 97">
#L 97
</par>
<par id="782" caibidil="Caib 16" leathanach="L 97">
dtína gcairde den oileán suaithinseach seo agus dena raibh de
rudaí beo agus marbh ann.
</par>
<par id="783" caibidil="Caib 16" leathanach="L 97">
‘To travel hopefully is better than to arrive’ an seanfhocal a
bhí ag rith trí cheann Bhod-Bod nuair a léim sé isteach ina
chábán. dhúisigh an t-inneall agus b’eo leo faoin bhfarraige
amach, sáile á chur dá droim siar aici le barr siúil. Bhí sé ag
imeacht mar bheadh saighead neimhe ag gearradh an uisce.
‘She is like a guided missile,’ a dúirt Meiriceánach mná a bhí
thiar ina deireadh agus a haghaidh lán de riastaí agus d’fháibrí
an tsaoil lasmuigh thiar.
</par>
<par id="784" caibidil="Caib 16" leathanach="L 97">
Chuir seo scailéithean ceart ar Bhod-Bod. Ach níorbh fhada a
mhair sé. Mar nuair a bhain sé béal an chalaidh istigh amach
cad a bheadh ach fógra mór priontálta ar bharr na slipe thuas i
ndubh is bán:
</par>
<par id="785" caibidil="Caib 16" leathanach="L 97">
Interlopers Beware
Your day of reckoning is at hand
Bí amuigh agus fan amuigh
</par>
<par id="786" caibidil="Caib 16" leathanach="L 97">
Tamall beag eile suas uaidh seo bhí fógra eile ag rá le lucht
treaspáis fanacht glan den áit seo. gurb áit phríobháideach é
agus go gcuirfí an dlí ar aoinne a gheobhadh tríd gan chead ón
úinéir. Ach gan ainm an úinéara luaite.
</par>
<par id="787" caibidil="Caib 16" leathanach="L 97">
Is anuas anseo ag bun an lantáin ar bhruach na slipe a bhí tigh
agus talamh Mheig- cuid den oileán ná raibh ceannaithe fós
aige ach a cheap sé a gheobhadh sé in aisce le foighne. Is anseo
a dhein sé a dhearmhad ach ná raibh a fhios aige fós é.
</par>
<par id="788" caibidil="Caib 16" leathanach="L 97">
Níor lig sé air go bhfaca sé ceachtar den dá fhógra agus dúirt
lena phaisnéirí gan aon cheann a thógaint díobh ach leanúint
orthu. Gurbh é féin an fear a bheadh freagrach dá mbeadh aon
cheist le freagairt. Agus ar ndóigh ní bheadh. Ba leis féin an
t-oileán seo, a dúirt sé leo, agus ní raibh cead ag aoinne isteach
ann anois ach mar ba mhaith leis féin é. Ach bhí sé mórchroíoch
le muintir an oileáin féin agus na háite. Níor chuir sé cosc le
haoinne acu fós agus ní chuirfeadh dá mbeidís deas leis. Sea, dá
mbeidís deas leis. B’in é an chuid ba thábhachtaí den abairt, é
sin agus an focal ‘fós’.
</par>
<par id="789" caibidil="Caib 16" leathanach="L 97">
Ach gheobhadh sé amach a mhalairt seo nuair a bheadh an
mhíntír bainte amach ar ball aige. Leanadar orthu agus
</par>
<par id="790" caibidil="Caib 16" leathanach="L 98">
#L 98
</par>
<par id="791" caibidil="Caib 16" leathanach="L 98">
thugadar camchuairt an oileáin ar a dtoil féin. agus ar ndóigh
bhí lá faoin dtor acu.
</par>
<par id="792" caibidil="Caib 16" leathanach="L 98">
Thar n-ais ar an míntír is ea a bhí an scéala ag fanacht le Bod-
Bod. An raibh a fhios aige go raibh sealbhachas Mheig
ceannaithe ó mhoch na maidine ag Iarann? An raibh a fhios
aige go raibh Iarann éirithe ar ádhmhaidin agus é imithe isteach
lena dhá fhógra, lámhdhéanta ag Barra Bua le dea-mhéin dó?
</par>
<par id="793" caibidil="Caib 16" leathanach="L 98">
Ní raibh a fhios. Ní raibh a fhios aige ach a oiread gur le Meig
agus lena mac, an File, an lantán go léir thart ar an slip agus gur
le cead Mheig agus le cead a muintire roimpi a bhí ceart slí ag
muintir Oileán Ban riamh ón tslip in airde; go ndúnaidís an
cosán ón tslip suas uair amháin sa bhliain chun a gceart a
chaomhnú agus a dhaingniú. Ach cé a bhí chun rudaí mar seo a
rá le strainséir? Is maith an chearc ná beireann amuigh.
</par>
<par id="794" caibidil="Caib 16" leathanach="L 98">
Bhí a fhios aige anois go raibh botún déanta aige. Níos measa
fós bhí a fhios ag Corca Chaoin é. Bhí áthas ceart ar an bhFile
agus ar Mheig. Bhí gliondar croí ar Bharra Bua agus a chuid
ceithearnach. Bhí sciatháin croí ar Iarann. Coup d ’etat ceart dó
sin ab ea é. Ní hamháin sin ach d’oscail sé doirse nua ar an saol
thar n-ais dó. Ba é an sean-Iarann céanna inniu arís é a bhí ann
fiche bliain ó shin. Agus bhí a fhios aige nuair a gheobhadh sé
amach faoin bparóiste anocht go mbeadh mná óga ag titim
faoina chosa.
</par>
<par id="795" caibidil="Caib 16" leathanach="L 98">
Maidir le Bod-Bod de bhí sé curtha ag tochas a chinn ag an
gcor nua seo. Ba é an chéad rud a dhein sé labhairt lena aturnae
i gCorcaigh.
</par>
<par id="796" caibidil="Caib 16" leathanach="L 98">
Ní raibh ach aon chomhairle amháin aige siúd dó: fanacht
glan den áit; go gcaithfeadh sé a chás a throid i gcúirt má bhí
fonn air dul chun cinn; agus go mb’fhéidir ar a raibh cloiste aige
uaidh gur chás é a raghadh chomh fada leis an Ard-Chúirt nó
leis an gCúirt Uachtarach féin, agus gan aon deimhniú go
n-éireodh leis. Agus ní raibh aige le déanamh mar a bhí an scéal
idir an dá linn ach a phaisnéirí a thabhairt cruinn díreach
isteach ar Thráigh Bheag thiar- tráigh na scléipe.
</par>
<par id="797" caibidil="Caib 16" leathanach="L 98">
Ach ba é seo rogha an dá dhíogha go maith aige. Ní gach aon
lá a bhféadfá dul ar an dtráigh sin. Ní raibh slip ná caladh ar bith
ann. Ní fhéadfá dul ann in aon chor dá mbeadh aon bhriota
</par>
<par id="798" caibidil="Caib 16" leathanach="L 99">
#L 99
</par>
<par id="799" caibidil="Caib 16" leathanach="L 99">
gaoithe aniar aneas ann, mar go raibh teanntú taoide agus
gaoithe isteach ann ón gcathaoir sin. Agus ní fhéadfá dul in aon
chor ann ach amháin idir leath tuile agus leath aife, bhí an
talamh chomh salach sin fút thíos, scairbheacha agus brandaí
gránna go dtí ceathrú mhíle chun farraige.
</par>
<par id="800" caibidil="Caib 16" leathanach="L 99">
D'ordaigh sé don aturnae dul chun cinn lena chás, go raibh an
iomarca airgid suncálta sa chúram aige anois chun é a
scaoileadh idir a mhéireanna. Agus go n-oibreodh sé féin rud
éigin amach idir an dá linn. Héalacaptar, b'fhéidir. Ach ba é an
barrthuisle a bhí bainte ag “stail ón áit’ as a mharaigh ar fad é.
Cén díobháil ach é ar mhaithe leis an áit agus le muintir na
háite, obair á thabhairt aige dóibh agus a n-ainm curtha ar an
mapa aige, agus anois Aire na Gaeilge ag teacht anocht chun
cur lena ngradam chomh maith. Ba bheag é a mbuíochas air, a
dúirt sé leis féin.
</par>
<par id="801" caibidil="Caib 16" leathanach="L 99">
Liam Pilibíneach Mac Cotraic a bhí mar Aire Gaeilge ann
(L. P. Fits to his friends). Níor thaitin Fitzpatrick leis, ná Mac
Giolla Phádraig. Níorbh aon ghiollaí a mhuintir siúd ach a
oiread leis féin, duine de Normannaigh mhóra an Iarthair. “Aire
don Ghaeilge’ an mana oifigiúil a bhí aige dó féin, agus é scríofa
go péacach ar lipéad maith mór ar chúl an mheirc aige. Mana
cliste, ach gan dabht fear cliste ab ea é agus ní bheadh aon
leisce air féin é sin a admháil. i
</par>
<par id="802" caibidil="Caib 16" leathanach="L 99">
Braitheadh ar chuma éigin go mb'fhéidir go mbeadh ábhar
trioblóide anseo anocht— bíonn cluasa maithe ar na claitheacha
oifigiúla; bhí a gcosa thiar ansiúd acu, gan dabht. Dá bhrí sin,
bhí fathaí fear ag imeacht timpeall ó mheán lae ann ina
ngluaisteáin agus gan marc ar bith orthu. Ach bheadh a fhios ag
fear ar leathshúil nach grásaeirí muc ná mangairí biorán a bhí
iontu ar an bhfuadar a bhí fúthu. B’fhearr fanacht glan díobh
seo.
</par>
<par id="803" caibidil="Caib 16" leathanach="L 99">
Ach bhí ainmhithe eile nárbh iad timpeall na háite chomh
maith leo. Ceathrar acu in aon ghluaisteán amháin agus cuma
dhorcha go maith orthu. Déarfá go raghadh a leithéidí isteach
go Tobar na Croise chun a ngob a fhliuchadh ach ba é an
smaoineamh ba shia siar ina gceann siúd é.
</par>
<par id="804" caibidil="Caib 16" leathanach="L 100">
#L 10000
</par>
<par id="805" caibidil="Caib 16" leathanach="L 100">
Bhí an bhialann ann gan dabht. Nóra i bhfeighil go buacach
ann agus í go blúsmhar bláfar cíochmhar. Ach ní bheadh aon ní
ag imeacht in: aisce sa dioscó i bhfoirm bídh agus dí ann go
mbeadh na searmanais ar fad thart anocht. Bhí a ndóthain
geallta do dhaoine ina dhiaidh sin ann. as sin go ham dúnta. Ní
raibh aon am luaite leis an ndúnadh, níor ghá é agus 'L. P.’ ar an
gcósta maidir lena chuid cos.
</par>
<par id="806" caibidil="Caib 16" leathanach="L 100">
Nuair a bhuail ocras na farairí dorcha seo, áfach, bhaineadar
an áit amach dóibh féin. Aon bhord amháin a thógadar le
chéile, thíos i mbun an tí mar a raibh radharc ceart acu ar gach
aon bhlúire den áit, agus ar an dioscó chomh maith. Cé gur
bhraitheadar sara bhfad gurbh é an Béarla teanga oifigiúil an tí
ní as Béarla a labhradar ach sa chéad teanga oifigiúil, agus is í
Nóra a chaith teacht chucu chun freastail orthu. Ní raibh ann
ach gur ordaíodar a gcuid, gan aon cheist a chur ná a fhreagairt.
</par>
<par id="807" caibidil="Caib 16" leathanach="L 100">
Ba iad an ceathrar seo comrádaithe Bharra Bua ach is beag a
bhraithfeadh orthu é. Agus sula raibh ite acu agus ólta acu bhí
an oíche oifigiúil díreach ag ‘tosnú. Ach chomh luath agus
bhraitheadar an ócáid mhór chucu bhuaileadar amach gan a
oiread agus ‘slán leat’ a rá.
</par>
<par id="808" caibidil="Caib 16" leathanach="L 100">
Bhí gach aon rud réidh nuair a bhuail ‘L. P.’ isteach agus a
aingil choimhdeachta lena chois. D’fhéach sé uaidh i ngach treo
baill agusbhí áthas air go raibh an áit pacálta. Tugadh taobh
thiar den stáitse é agus teannadh a dhóthain branda leis.
</par>
<par id="809" caibidil="Caib 16" leathanach="L 100">
Níorbh fhada síos ón stáitse a bhí Barra Bua agus a chuid
ceithearnach. Bhí Tomás ann. Bhí an File ann. Bhí Iarann ann.
Saoite móra an pharóiste ar fad agus cuireadh faighte acu go
léir. Mar dhia gurbh fhear mór é fear an tí ná ligfeadh an col a
bhí aige le haon duine san áit teacht idir é agus an gníomh uasal.
</par>
<par id="810" caibidil="Caib 16" leathanach="L 100">
Bhí Tadhg ann agus é déanta suas ina chuid éadaigh
Domhnaigh, coiléar agus carbhat agus cad é gléas ina chraiceann
agus ina chuid gruaige. I mbun an dorais a bhí seisean agus ag
fáiltiú roimh na gnáthdhaoine; ní fhéadfaí ligean dó breith ar
láimh ar na boic mhóra; is chuige sin a bhí fear an tí féin ann
agus é deas ar é sin a dhéanamh.
</par>
<par id="811" caibidil="Caib 16" leathanach="L 100">
Agus bhí ‘béithe na scléipe’ ag snámh go giodamach tóin-
triopallach tríd an gcomhluadar.
</par>
<par id="812" caibidil="Caib 16" leathanach="L 101">
#L 10101
</par>
<par id="813" caibidil="Caib 16" leathanach="L 101">
Séideadh suas scol trumpaí ó bhun an stáitse mar a raibh a
gcathaoireacha ag Alpha Beta i gcomhair na hoíche, agus
tionlacan drumaí go caithréimeach leo. Agus díreach nuair a
bhí críochnaithe acu ghlac an tAire a áit ar an stáitse, é féin
agus Bod-Bod.
</par>
<par id="814" caibidil="Caib 16" leathanach="L 101">
Bheir Bod ar an micreafón agus chuir ‘L. P.’, ach nach é sin a
thug sé air ach Aire Uasal na Gaeilge in Éirinn, in aithne do na
móruaisle go léir a bhí bailithe ar an láthair i gcomhair na
hócáide. Cúpla abairt Ghaeilge ag rith go bacach agus go mí-
nádúrtha trína chuid Béarla.
</par>
<par id="815" caibidil="Caib 16" leathanach="L 101">
D'éirigh an tAire, agus thosaigh ag léamh na cainte a bhí
ullmhaithe. dó ag a fhoireann Gaeilgeoirí féin i mBaile Átha
Cliath.
</par>
<par id="816" caibidil="Caib 16" leathanach="L 101">
‘A chairde Gael, idir Ghaeilgeóirí agus Bhéarlóirí. Is mór an
onóir agamsa a bheith anseo thar ceann an Rialtais chun ceann
a chur ar an oíche stairiúil seo i gCorca Chaoin, etc.
</par>
<par id="817" caibidil="Caib 16" leathanach="L 101">
‘Nuair a bronnadh mo ghradam Aire ormsa ar dtúis ní rabhas
sásta glacadh leis faoina theideal oifigiúil, is é sin, Aire na
Gaeltachta agus thathantaíos ar an Taoiseach: é a athrú dom
go dtí Aire na Gaeilge. Bhí fáth leis seo. An dtuigeann tú, is
leithne agus, ar shlí, is tábhachtaí an Ghaeilge ná an Ghaeltacht.
Is í ár bpríomhtheanga oifigiúil í agus faid a bheidh mise i mo
phost is mar sin a fhanfaidh sí. Agus má bhíonn sé de mhí-ádh ar
Eirinn go deo go bhfaighidh an Ghaeltacht bás cinnteoidh mise
agus an Rialtas atá taobh thiar díom go mairfidh an Ghaeilge
slán. Is in é fáth mo theidil agus mo ghradaim, agus is air sin atá
m’aigne agus mo dhícheall dírithe ...’
</par>
<par id="818" caibidil="Caib 16" leathanach="L 101">
Leis sin, chualathas an bhéic taobh amuigh den halla. Rith
daoine amach. Cad a bheadh ach gluaisteán an Aire ina
ciollarac-ha beaga cois an tsrutháin amuigh agus í scaipthe ar
fuaid an bhaill, gan a oiread agus pléasc a dhéanamh. Goireas
éigin nua ar fad a dhein an cúram, ní foláir.
</par>
<par id="819" caibidil="Caib 16" leathanach="L 101">
Faoin am seo bhí na comrádaithe leath slí go Corcaigh agus
iad ag gáirí den chéad uair inniu.
</par>
<par id="820" caibidil="Caib 16" leathanach="L 102">
#L 10202
</par>
<par id="821" caibidil="Caib 17" leathanach="L 102">
Caibidil 17
</par>
<par id="822" caibidil="Caib 17" leathanach="L 102">
Bhí Bod-Bod oiriúnach le ceangal. A leithéid d’fheillbheart ar
dhuine ná raibh cúis dá laghad air. Ach ba mhaith a bhí a fhios
aige nach air siúd a bhí sé dírithe ach air féin. Ní raibh aon chúis
ar an Aire ag pé duine a dhein é. Ach cén chúis a bheadh air
féin? Nach ag déanamh a dhíchill dóibh a bhí sé féin. Ag cur
airgid ina bpócaí. Ag cur a n-ainm ar an mapa. Ag soláthar oibre
dóibh.
</par>
<par id="823" caibidil="Caib 17" leathanach="L 102">
Chuir an eachtra Tomás trína úmacha go maith leis. Bhí a
fhios ag Tomás ní b’fhearr ná aon duine eile ar an láthair cé a
bhí ciontach. É féin, a dúirt sé leis féin, a bhí ciontach. É féin
nár shatail ar an mbeart nuair a phréamhaigh sí thuaidh ina
thigh féin. E féin a chúlcheadaigh í le heaspa stóinsitheachta.
Dá gcuirfeadh sé a chos i bhfeac an oíche sin ... dá, ... dá ...
dá ...
</par>
<par id="824" caibidil="Caib 17" leathanach="L 102">
Bhí an halla folamh faoi seo, gach aon duine teite lena anam
ar eagla gur ina thosach a bhíothas. Cá bhfios ná raibh ceann
eile acu istigh sa halla féin? Ar an mbóthar síos? Thug a
bhformhór na goirt orthu féin. Agus bhí soilse múchta sa
pharóiste an oíche sin ní ba luaithe ná mar a bhí le cuimhne
daoine. Eagla na gcos orthu go léir. Níor theastaigh fiosruithe
ná ceistiúchán ó aon duine acu, go háirithe anocht. Tagaidís
amáireach, más maith leo é, ach fanaidís anocht.
</par>
<par id="825" caibidil="Caib 17" leathanach="L 10203">
#L 10303
</par>
<par id="826" caibidil="Caib 17" leathanach="L 103">
Trí fheillbheart in aon lá amháin, déarfá gurbh in é dóthain
aoinne. Ar dtúis, duine dá chriú agus critheagla curtha ag duine
éigin air i gcás ná raibh sé de mhisneach aige dul ag obair leis.
Ansin an fógra ar Oileán Ban ag rá leis a bheith amuigh as agus
fanacht amuigh. Agus anois an beart uafáis seo gan ghá gan
riachtanas ar dhuine a raibh a chroí san áit cheart nó a cheap go
raibh ach go háirithe.
</par>
<par id="827" caibidil="Caib 17" leathanach="L 103">
Thíos ag bun an bhóthair a bhuail Barra agus Iarann agus
cuid de na ceithearnaigh eile le chéile. Taobh istigh de chlaí a
bhíodar caite fúthu. Bhí a fhios acu gur mó de thóir a bheadh ag
an mBrainse orthu féin ná ar aoinne eile sa pharóiste. Ag
cogarnaigh a bhíodar eatarthu.
</par>
<par id="828" caibidil="Caib 17" leathanach="L 103">
‘Obair mhaith.’ arsa Iarann, “Gnó glan ceart.’
</par>
<par id="829" caibidil="Caib 17" leathanach="L 103">
‘Agus gan aoinne gortaithe,’ arsa Barra. ‘Ach go bhfuil gortú
agus gortú ann.’
</par>
<par id="830" caibidil="Caib 17" leathanach="L 103">
‘Tá, go díreach. Uaireanta is é an dara saghas is measa.’
</par>
<par id="831" caibidil="Caib 17" leathanach="L 103">
“Is fada ag dul chuige é.’ arsa Barra. ‘Ach tá sé faighte faoin
eireaball sa deireadh aige.’
</par>
<par id="832" caibidil="Caib 17" leathanach="L 103">
“Is cuma leis an Aire. is dócha. cad d’imigh air féin sa
ghráscar.’
</par>
<par id="833" caibidil="Caib 17" leathanach="L 103">
‘Ní cuma, ná leis,’ arsa Barra. ‘Tá a fhios aige, gan dabht, nach
chuige féin ar fad a bhíothas. Ach ní miste sa diabhal cúpla
cleite a bhaint as chomh maith leis an bhfear eile. É féin agus a
theideal. agus-— má fhaigheann an Ghaeltacht bás beidh an
Ghaeilge slán againne— a leithéid de mháta níor cacadh riamh.
Agus istigh i lár na fíor-Ghaeltachta, cuimhnigh air. An raispín
diail.’
</par>
<par id="834" caibidil="Caib 17" leathanach="L 103">
‘Beidh an Brainse gnóthach amáireach. is dócha.’
</par>
<par id="835" caibidil="Caib 17" leathanach="L 103">
‘Tá fuar acu,’ a dúirt Barra. ‘Beidh an-chuid daoine gnóthach
amáireach,’ arsa Barra, ag luí súl. air.
</par>
<par id="836" caibidil="Caib 17" leathanach="L 103">
‘B'fhearra dhúinn scaipeadh,’ arsa duine de na ceithearnaigh.
</par>
<par id="837" caibidil="Caib 17" leathanach="L 103">
‘Aoinne a bhfuil aon ní mór le déanamh aige is dócha gur
cheart dó a bheith ag scaipeadh ach go háirithe.’ a dúirt Barra.
ag féachaint ar Iarann.
</par>
<par id="838" caibidil="Caib 17" leathanach="L 103">
‘Is fíor san.’ a dúirt Iarann, go tuisceanach.
</par>
<par id="839" caibidil="Caib 17" leathanach="L 103">
Agus leaghadar leo cois na gclaitheach.
</par>
<par id="840" caibidil="Caib 17" leathanach="L 104">
#L 10404
</par>
<par id="841" caibidil="Caib 17" leathanach="L 104">
Lá arna mháireach a bhí an liútar éitear ceart ann. Bhí Béal
Toinne dúisithe le giolcadh an ghealbhain mar ba ghnáthach
leo ag trátháil taoidí is tránna ag lorg raice. Ba é an File ba
thúisce a bhí ar a chois mar bhain tranglam na hoíche aréir
codladh na hoíche de. Ní raibh déanta ach aon néal beag
amháin aige nuair a dhúisigh an coileach é. Bhí gach aon
eascaine aige air.
</par>
<par id="842" caibidil="Caib 17" leathanach="L 104">
Ghabh sé síos tríd an Latraigh, áit ná raibh le clos aige ach
sranntarnach agus réapáil reithíochta. Chaith sé a shúil ar na
báid síos uaidh mar a dheineadh i gcónaí. Dar leis ar an gcéad
amharc ná rabhadar go léir ann. Chomhairigh sé idir bheag is
mhór iad. Bhí dhá cheann ar iarraidh. Ach cén dá cheann iad?
Chuaigh sé ó cheann go ceann thar n-ais orthu, agus is ansin a
gheal sé air. Dhá bhád an Phoncánaigh, a dúirt sé leis féin. Níor
thug sé a leasainm riamh air—— ba ghránna leis é.
</par>
<par id="843" caibidil="Caib 17" leathanach="L 104">
D'imigh an focal ar fuaid an pharóiste mar d'imeodh lasair
tríd an bhfraoch. Dúisíodh Iarann, cé gurbh annamh leis sin
nárbh é féin a bheadh ar an gcéad duine chun tráthála—déanaí .
na hoíche aréir ag teacht leis, b'fhéidir. B'fhéidir. Dhúisigh sé
Meig. ‘Mo ghrása Dia, ach cá stadfaidh siad?’
</par>
<par id="844" caibidil="Caib 17" leathanach="L 104">
Dhúisigh sé Barra Bua. Bhuail seisean suas a threabhsar air.
Amach leis agus d’aon léim amháin bhí sé in airde ar charn a bhí
lasmuigh aige, agus lig sé trí uaill as i gcomhchlos don pharóiste
go léir, ach aoinne a bhí bodhar ar fad. ‘Trí uaill ar charn cré,’
arsa an File, agus seod eile aimsithe aige dó féin. “Op Corca
Chaoin,’ arsa Barra, ag léimeadh anuas den charn. “Anois a
bheidh Corca Chaoin sa táin againn.’
</par>
<par id="845" caibidil="Caib 17" leathanach="L 104">
Chuir gach bád beag is mór chun farraige sa chuardach. Níor
fágadh cuas ná tiompán ná méirscre ná branda nár cuardaíodh
idir sin agus meán lae, amuigh agus istigh. Ach tásc ná tuairisc
na mbád ní raibh le fáil.
</par>
<par id="846" caibidil="Caib 17" leathanach="L 104">
‘Ar tóin poill, siúrálta, a chaithfidh siad a bheith.’
</par>
<par id="847" caibidil="Caib 17" leathanach="L 104">
‘Más ea, ní ar bharra Chnoc na Sí a mheasfá dóibh a bheith.’
</par>
<par id="848" caibidil="Caib 17" leathanach="L 104">
‘Mura imithe le gaoith atá siad.’
</par>
<par id="849" caibidil="Caib 17" leathanach="L 104">
‘Cá raibh an ghaoth, a amadáin. Murab í do chuid gaoithe
féin í.’
</par>
<par id="850" caibidil="Caib 17" leathanach="L 105">
#L 10505
</par>
<par id="851" caibidil="Caib 17" leathanach="L 105">
‘Cé a dhéanfadh a leithéid de bheart?’
</par>
<par id="852" caibidil="Caib 17" leathanach="L 105">
‘Cé a dhein beart na hoíche aréir, an dóigh leat? Má tá beart le
déanamh agus gur fiú é a dhéanamh gheofar fear a dhéanfaidh
é.’
</par>
<par id="853" caibidil="Caib 17" leathanach="L 105">
‘N'fheadar.’
</par>
<par id="854" caibidil="Caib 17" leathanach="L 105">
‘N'fheadaraís, a dhuine, agus nífearra dhuit a fhios agat.’
</par>
<par id="855" caibidil="Caib 17" leathanach="L 105">
Bhí daoine ag an Aifreann lá arna mháireach ná raibh ann le
blianta toisc go raibh an focal imithe sa timpeall go mbeadh rud
éigin mór le rá ag Tomás mar gheall ar eachtraí na seachtaine,
agus go mb’fhéidir gurbh fhiú éisteacht leis. Bhí bolg an tséipéil
lán go boimbéal. Bhí cleas na binne féin lasmuigh agus cluas
orthu ná raibh riamh cheana ...
</par>
<par id="856" caibidil="Caib 17" leathanach="L 105">
‘A phobal Dé,’ arsa Tomás, agus gach aon fhocal ag teacht ar
a fhaobhar uaidh chomh meáite agus chomh tomhaiste agus a
bheadh ó chathaoir an Phápa, “tá an méid sin déanta againn.
</par>
<par id="857" caibidil="Caib 17" leathanach="L 105">
‘Againn’ a deirim d’aon ghnó, mar go raibh ár lámh go léir inti.
Tá gach aon duine ciontach, cuid againn níos ciontaí ná a
chéile. Is beag duine againn nár thuig go raibh rud éigin mar seo
ag bagairt orainn.
</par>
<par id="858" caibidil="Caib 17" leathanach="L 105">
Tá fear, strainséir a tháinig inár measc ar scáth an mhuintear-
ais, tá sé creachta anois againn. Deirtear liom go bhfuil sé ag
díol amach; ní thógaim air é. B’fhéidir go bhfuil a dhuáilcí féin á
leanúint ach ná tugann sé sin siar sinn go dtí ceist an dúradáin
sa Bhíobla. an dúradán agus an bíoma sa tsúil. Cé acu againn
atá i dteideal an chéad chloch a chaitheamh? Déarfaidh cuid
againn, gan amhras, gurb é seo díoltas Dé. Ach tá cuid mhór de
dhíoltas an duine ann chomh maith. Tháinig rudaí in aon
bhóthar leis a bhí deoranta go maith, a bhí peacúil go maith, a
bhí ina ndrochshampla dár ndaoine óga agus ina scannall d’ár
seandaoine, rudaí go ndéanfaimis ár ngnó á gceal. Peacaí dorcha
damanta ná féadfadh Dia broic leo. Ná daoine ach a oiread leis,
i agus caithfear creidiúint a thabhairt do dhaoine as iompú ina
gcoinne agus iompú ina choinne féin ar deireadh thiar.
</par>
<par id="859" caibidil="Caib 17" leathanach="L 105">
‘Ní dócha go labharfainnse ar na rudaí seo inniu ach go
bhfeicim deireadh a bheith curtha leo anois de thruip na huaire
</par>
<par id="860" caibidil="Caib 17" leathanach="L 106">
#L 106
</par>
<par id="861" caibidil="Caib 17" leathanach="L 106">
ach go háirithe. Ach is chuige seo is mó atáim, b'fhéidir: na
bearta a chuir deireadh leo agus leis féin, an aon chreidiúint
dúinn féin mar phobal iad? Ní hea. Peacaí ina gcáilíocht féin,
chomh maith le bheith ina gcoirthe in aghaidh dhlí na tíre, ab ea
na bearta céanna seo, agus díolfar astu sin leis nuair a thiocfaidh
lá an chuntais. Agus tá an lá seo romhainn go léir amach. An
dtuigeann tú, bhí bealaí eile ann chun ár gcás a réiteach, ach ar
ndóigh, is peacaigh bhochta laga sinn ar fad go bunúsach.
</par>
<par id="862" caibidil="Caib 17" leathanach="L 106">
‘Tá an tonn tuile seo curtha tharainn againn. Ach ná bíodh
aon dearmhad orainn. Beidh tonn eile chugainn, agus tonn eile
ina dhiaidh sin arís. Agus má bhíonn aon ní luachmhar dár
gcuid dílis féin fágtha ina ndiaidh sin tiocfaidh an ceathrú tonn a
bháfaidh é agus sinne leis.
</par>
<par id="863" caibidil="Caib 17" leathanach="L 106">
‘I bhfad uainn a Rí na Glóire an lá diamhair sin.’
</par>
<par id="864" caibidil="Caib 17" leathanach="L 106">
Is lag a shíl aoinne dá phobal gurbh fhaoistin phoiblí a bhí á
dhéanamh ag an Athair Tomás ón altóir an lá beannaithe sin.
Ach is maith a bhí a fhios aige féin é.
</par>
<par id="865" caibidil="Caib 17" leathanach="L 106">
Finis
</par>
<par id="866" caibidil="Caib 17" leathanach="L 107">
#L 107
</par>
<par id="867" caibidil="Caib 17" leathanach="L 107">
Leis an údar céanna
Bríde Bhán
Na hAird ó Thuaidh
An Bóna Óir
</par>
<par id="868" caibidil="Caib 17" leathanach="L 107">
De réir Uimhreacha
Ar Leithéidí Arís
Fonn a níos Fiach
</par>
</leabhar>
</leabharlann>
